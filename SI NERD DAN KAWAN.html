<!DOCTYPE html>
<html xmlns="http://www.w3.org/1999/xhtml" lang="" xml:lang="">
<head>
  <meta charset="utf-8" />
  <meta name="generator" content="pandoc" />
  <meta name="viewport" content="width=device-width, initial-scale=1.0, user-scalable=yes" />
  <title>SI NERD DAN KAWAN</title>
  <style>
    code{white-space: pre-wrap;}
    span.smallcaps{font-variant: small-caps;}
    div.columns{display: flex; gap: min(4vw, 1.5em);}
    div.column{flex: auto; overflow-x: auto;}
    div.hanging-indent{margin-left: 1.5em; text-indent: -1.5em;}
    ul.task-list{list-style: none;}
    ul.task-list li input[type="checkbox"] {
      width: 0.8em;
      margin: 0 0.8em 0.2em -1.6em;
      vertical-align: middle;
    }
    .display.math{display: block; text-align: center; margin: 0.5rem auto;}

    /*
 * I add this to html files generated with pandoc.
 */

html {
  font-size: 100%;
  overflow-y: scroll;
  -webkit-text-size-adjust: 100%;
  -ms-text-size-adjust: 100%;
}

body {
  color: #444;
  font-family: Georgia, Palatino, 'Palatino Linotype', Times, 'Times New Roman', serif;
  font-size: 12px;
  line-height: 1.7;
  padding: 1em;
  margin: auto;
  max-width: 42em;
  background: #fefefe;
}

a {
  color: #0645ad;
  text-decoration: none;
}

a:visited {
  color: #0b0080;
}

a:hover {
  color: #06e;
}

a:active {
  color: #faa700;
}

a:focus {
  outline: thin dotted;
}

*::-moz-selection {
  background: rgba(255, 255, 0, 0.3);
  color: #000;
}

*::selection {
  background: rgba(255, 255, 0, 0.3);
  color: #000;
}

a::-moz-selection {
  background: rgba(255, 255, 0, 0.3);
  color: #0645ad;
}

a::selection {
  background: rgba(255, 255, 0, 0.3);
  color: #0645ad;
}

p {
  margin: 1em 0;
}

img {
  max-width: 100%;
}

h1, h2, h3, h4, h5, h6 {
  color: #111;
  line-height: 125%;
  margin-top: 2em;
  font-weight: normal;
}

h4, h5, h6 {
  font-weight: bold;
}

h1 {
  font-size: 2.5em;
}

h2 {
  font-size: 2em;
}

h3 {
  font-size: 1.5em;
}

h4 {
  font-size: 1.2em;
}

h5 {
  font-size: 1em;
}

h6 {
  font-size: 0.9em;
}

blockquote {
  color: #666666;
  margin: 0;
  padding-left: 3em;
  border-left: 0.5em #EEE solid;
}

hr {
  display: block;
  height: 2px;
  border: 0;
  border-top: 1px solid #aaa;
  border-bottom: 1px solid #eee;
  margin: 3em 0;
  padding: 0;
}

pre, code, kbd, samp {
  color: #000;
  font-family: monospace, monospace;
  _font-family: 'courier new', monospace;
  font-size: 0.98em;
}

pre {
  white-space: pre;
  white-space: pre-wrap;
  word-wrap: break-word;
}

b, strong {
  font-weight: bold;
}

dfn {
  font-style: italic;
}

ins {
  background: #ff9;
  color: #000;
  text-decoration: none;
}

mark {
  background: #ff0;
  color: #000;
  font-style: italic;
  font-weight: bold;
}

sub, sup {
  font-size: 75%;
  line-height: 0;
  position: relative;
  vertical-align: baseline;
}

sup {
  top: -0.5em;
}

sub {
  bottom: -0.25em;
}

ul, ol {
  margin: 1em 0;
  padding: 0 0 0 2em;
}

li p:last-child {
  margin-bottom: 0;
}

ul ul, ol ol {
  margin: .3em 0;
}

dl {
  margin-bottom: 1em;
}

dt {
  font-weight: bold;
  margin-bottom: .8em;
}

dd {
  margin: 0 0 .8em 2em;
}

dd:last-child {
  margin-bottom: 0;
}

img {
  border: 0;
  -ms-interpolation-mode: bicubic;
  vertical-align: middle;
}

figure {
  display: block;
  text-align: center;
  margin: 1em 0;
}

figure img {
  border: none;
  margin: 0 auto;
}

figcaption {
  font-size: 0.8em;
  font-style: italic;
  margin: 0 0 .8em;
}

table {
  margin-bottom: 2em;
  border-bottom: 1px solid #ddd;
  border-right: 1px solid #ddd;
  border-spacing: 0;
  border-collapse: collapse;
}

table th {
  padding: .2em 1em;
  background-color: #eee;
  border-top: 1px solid #ddd;
  border-left: 1px solid #ddd;
}

table td {
  padding: .2em 1em;
  border-top: 1px solid #ddd;
  border-left: 1px solid #ddd;
  vertical-align: top;
}

.author {
  font-size: 1.2em;
  text-align: center;
}

@media only screen and (min-width: 480px) {
  body {
    font-size: 14px;
  }
}
@media only screen and (min-width: 768px) {
  body {
    font-size: 16px;
  }
}
@media print {
  * {
    background: transparent !important;
    color: black !important;
    filter: none !important;
    -ms-filter: none !important;
  }

  body {
    font-size: 12pt;
    max-width: 100%;
  }

  a, a:visited {
    text-decoration: underline;
  }

  hr {
    height: 1px;
    border: 0;
    border-bottom: 1px solid black;
  }

  a[href]:after {
    content: " (" attr(href) ")";
  }

  abbr[title]:after {
    content: " (" attr(title) ")";
  }

  .ir a:after, a[href^="javascript:"]:after, a[href^="#"]:after {
    content: "";
  }

  pre, blockquote {
    border: 1px solid #999;
    padding-right: 1em;
    page-break-inside: avoid;
  }

  tr, img {
    page-break-inside: avoid;
  }

  img {
    max-width: 100% !important;
  }

  @page :left {
    margin: 15mm 20mm 15mm 10mm;
}

  @page :right {
    margin: 15mm 10mm 15mm 20mm;
}

  p, h2, h3 {
    orphans: 3;
    widows: 3;
  }

  h2, h3 {
    page-break-after: avoid;
  }
}

  </style>
  <link rel="stylesheet" href="pandoc.css" />
  <!--[if lt IE 9]>
    <script src="//cdnjs.cloudflare.com/ajax/libs/html5shiv/3.7.3/html5shiv-printshiv.min.js"></script>
  <![endif]-->
</head>
<body>
<header id="title-block-header">
<h1 class="title">SI NERD DAN KAWAN</h1>
</header>
<p>© 2022 Seterika Sejuk</p>
  <p>seterikasejuk.tumblr.com</p>
<p><a href="https://github.com/seterikasejuk/si-nerd-dan-kawan/raw/main/Si%20Nerd%20dan%20Kawan.epub" target="_blank">Muat turun versi EPUB</a></p>

<h2 id="bab-1">BAB 1</h2>
<p>Daniel berjalan pantas menuju ke kelas 5 BS. Sekali-sekala jam di
tangan dikerlingnya.</p>
<p>Jauhnye kelas ni. Dengus Daniel dalam hati.</p>
<p>Langkah dipercepatkan. Tangga dinaiki sepantas boleh. Sampai di
tingkat ketiga, dia sedikit mengah. Namun perlu dilupakan mengahnya
kerana ada perkara lebih penting menanti.</p>
<p>Dua kelas telah dilintasi. Dan akhirnya sampai juga di hadapan pintu
kelas 5 BS. Kelihatan di dalam kelas, rakan baiknya Yazid sedang
terbaring lemah di atas lantai kelas. Khalid dan Daud sedang
menenangkannya.</p>
<p>“Macam mana boleh jadi macam ni?” soal Daniel, sedikit cemas tetapi
berjaya dikawal.</p>
<p>Khalid cuba menyembunyikan tawa. Tetapi jelas kelihatan di mata
Daniel.</p>
<p>“Ni lah akibatnya bila cuba nak berbalah dengan gengster nombor satu
sekolah ni,” Khalid berkata.</p>
<p>Daud <em>menjotos</em> kepala Khalid. “Kawan tengah sakit macam ni,
baik-baik sikit cakap.” Diam sebentar. Namun, tiba-tiba tawa Daud
terlerai, Khalid turut serta.</p>
<p>“Wei, korang. Siot arr. Aku sakit ni,” Yazid mengerang.</p>
<p>Daniel masih bingung. “Gengster sekolah? Khairy?”</p>
<p>Kali ini, Khalid, Daud dan Yazid terus ketawa terbahak-bahak.</p>
<p>“Buat apa aku nak cari pasal dengan Khairy pulak? Memang cari naya
sendiri lah tu namanya,” Yazid yang masih bersisa gelaknya, cuba
menjawab.</p>
<p>Daniel menghampiri tiga rakannya itu. “Dah tu, siapa?”</p>
<p>Ketiga-tiga rakannya masih ketawa. Daud mencebik. “Tu lah, asyik
belajar mengadap buku je kerjanya. Cuba bersosial sikit, tengok dunia
luar.”</p>
<p>“Hei, bro, aku ni bukan macam kau. Kalau tak <em>study</em>, memang
lingkup gred aku nanti. Lainlah kau, tak <em>study</em> pun boleh dapat
<em>straight</em> A,” balas Daniel, geram.</p>
<p>“Takdelah.” Daud bangun menghadap Daniel. Lalu duduk di atas meja
kelas yang berdekatan dengannya. “Nana.”</p>
<p>“Nana?” Daniel bingung. Siapa pulak Nana?</p>
<p>“Nana mana pulak ni?” soal Daniel.</p>
<p>Khalid membangunkan Yazid. Memapahnya untuk duduk di kerusi
berdekatan, sambil dibantu oleh Daniel.</p>
<p>“Nana. Kelas 5 AS.” Daud membalas.</p>
<p>Daniel mengangkat kening. “5 AS?” Ketawanya pecah. “OK, aku mengalah.
Memang aku takkan kenal la kan. Perempuan la ye?”</p>
<p>Ketiga-tiga rakannya ketawa lebih kuat daripada sebelum ini. Yazid
menghentakkan genggaman tangan ke meja lantas tidak tertahan lawaknya
mendengar kenyataan Daniel tersebut.</p>
<p>“Yela, perempuan la! Apa la kau ni. Takkan lelaki nak nama Nana jugak
kut. Bapok betul,” Daud berkata akhirnya.</p>
<p>Daniel cuba menahan rasa malu. “Wei, kau jangan. Budak-budak sekolah
ni, macam-macam sikit. Mana tau, ada je lelaki yang nickname dia
NANA.”</p>
<p>“Haha! Pandailah kau buat cerita. Dah malu tu, sudahlah.” Khalid
menepuk bahu Daniel. Gelaknya masih kedengaran.</p>
<p>“Dahlah korang ni. Baik sekarang korang cerita macam mana si Yazid ni
boleh pulak nak bergaduh dengan si ‘Nana’ tu?” Daniel mula menyampah,
ditertawakan rakan-rakannya.</p>
<p>Khalid yang sudah sedikit tenang. Mencapai kerusi dan duduk menghadap
Daniel. “Duduklah, bro. Meh aku cerita.”</p>
<p>Daniel dengan pantas duduk. Ingin mendengar cerita “hangat” Khalid
ini.</p>
<hr />
<p>“Hantar surat khabar je ke?” usik Yazid. Khalid di sebelahnya yang
sedang sibuk menconteng dinding kelas turut memandang ke arah gadis yang
diusik Yazid itu.</p>
<p>Khalid mencucuk Daud yang duduk di belakangnya menggunakan pensel.
Daud yang baru saja ingin melayan tidurnya terus tersedar. Matanya
sedikit marah. Mendengus apabila diganggu Khalid.</p>
<p>“Buah-buah tangan takde ke?” Yazid terus mengusik.</p>
<p>Gadis berambut lurus itu memandang Yazid dengan tajam.</p>
<p>“Memang ini ke kerja korang? Usik-usik anak dara orang je, sepanjang
masa?”</p>
<p>Yazid mencebik. Di angkat sedikit bahunya. “Memang kerja kamilah Cik
Nana oi. Kalau kami kaum lelaki tak mengejar kaum perempuan, siapa pulak
yang nakkan korang nanti, terutamanya awak? Lagipun orang perempuan mana
boleh hidup tanpa lelaki. Betul tak?”</p>
<p>Khalid dan Daud yang memandang interaksi kedua mereka hanya tersengih
dengan kata-kata Yazid itu.</p>
<p>Mata Nana membulat mendengar kata-kata Yazid. Lebih bengang lagi
apabila Khalid dan Daud dengan seronok tersengih-sengih memandangnya.
“Oh, jadi, korang rasa, kitorang orang perempuan ni, memang perlukan
lelaki lah dalam hidup ni?”</p>
<p>“<em>Why, yes!</em>” Yazid membalas girang. “Cuba tengok
perempuan-perempuan yang tiada siapa nakkan dia. Memang desperate cuba
nak tarik perhatian orang. Make-up lah, buat pembedahan kosmetik lah,
jumpa tukang tilik nasib lah, macam-macam lah. Sebab apa? Sebab memang
orang perempuan tak boleh hidup kalau takde lelaki. Lagipun, apa guna
perempuan lahir ke dunia ni, kalau bukan untuk jadi hamba lelaki
kan?”</p>
<p><em>“Alright, Yazid, that’s it! Enough!”</em></p>
<p>Dengan pantas tumbukan sulung Nana tertampan di wajah Yazid. Yazid
yang tidak mampu mengawal imbangan badannya tertampan ke belakang.
Kerusi yang didudukinya seperti tidak mampu menampung tubuhnya, lalu
terjatuh di lantai. Yazid yang kini sudah terbaring di lantai cuba
bangun namun cepat saja Nana menghalang menggunakan kakinya.</p>
<p>Nasib baik pakai seluar panjang hari ni, takdelah seksi sangat.
Mungkin itu apa yang difikirkan Nana pada waktu itu, pada jangkaan
Yazid.</p>
<p>“Sekarang siapa hamba kepada siapa?”</p>
<p>“Nana, tolong…berhenti…” Yazid merayu. Malu rasanya, namun untuk
mengelakkan dirinya dibelasah dengan lebih teruk oleh Nana, lebih baik
dia merayu. Sudahlah tumbukan Nana tadi tepat mengenai hidungnya.
Sakitnya sungguh tidak terperi. Tapi tiada pula darah yang mengalir.
Cuma kesakitan sebagai bukti Nana telah melepaskan sebiji tumbukan padu
ke wajahnya. “Aku minta maaf, ok. Aku tak maksudkan langsung semua yang
aku cakap tadi.”</p>
<p>“Oh, merayu?” Nana ketawa sinis. “Kawan-kawan, tengoklah hero kita
ni. Dah menggelupur macam ni, baru nak ingat jaga mulut. Tapi maaf la
kawan, perkataan bila dah keluar dari mulut, hanya boleh dimaafkan,
takkan boleh dilupakan. Dan malang sekali, aku bukan jenis orang yang
pemaaf.”</p>
<p>Rakan-rakan sekelas 5 BS memandang kejadian itu dengan berbagai
reaksi. Ada yang ketawa, cuba menahan tawa terutama pelajar-pelajar
lelaki. Ada juga yang kasihan, dan meminta Nana berhenti, terutama
pelajar perempuan.</p>
<p>Nana menghempas surat khabar kelas 5 BS ke riba Yazid dan berlalu
keluar daripada kelas itu. Khalid dan Daud memandang Nana keluar dengan
penuh takjub. Tapi saat terpandang wajah Yazid, kasihan pula merudung di
minda.</p>
<hr />
<p>“Jadi, begitulah ceritanya.” Khalid mengakhiri ceritanya kepada
Daniel.</p>
<p>Daniel memandang Yazid. Dijotosnya kepala rakannya itu.</p>
<p>“Adeh. Sakitlah bro!” Yazid menjerit.</p>
<p>“Padan muka kau. Mulut tak reti nak jaga. Memang patut kena tibai
dengan si Nana tu,” Daniel berkata tegas.</p>
<p>“<em>Sorry</em> la. Aku bukannya apa. Saja je nak kenakan dia. Tak
pasal-pasal dia ambik hati pulak ngan aku. Lepas tu, baru si Hani tu
kasitahu aku yang Nana tu Pengerusi Kelab Taekwondo. Siot arr.”</p>
<p>“Pengerusi Taekwondo ke, Pandu Puteri ke, tak kisah. Yang penting,
mulut tu jaga sikit bila bercakap,” Daniel masih panas dengan Yazid.
Langsung tidak kasihan dengan Yazid.</p>
<p>“Yelah, yelah. Aku tahu. Dah, jangan nak membebel kat aku pulak.”
Cebik Yazid.</p>
<p>Daud mengalih topik perbualan dengan bertanyakan Daniel tentang sesi
latihan caturnya sebentar tadi.</p>
<p>“Ok je, macam biasa. Besok, sehari lah aku takde kat sekolah.
Pertandingan besok, kat Sekolah Tinggi Taman Pasu,” beritahu Daniel. Dia
tidak sabar-sabar menanti hari perlawanan catur tersebut. Maklumlah,
setiap tahun dia menyertainya, dan tiap-tiap tahun juga berjaya ke
peringkat kebangsaan. Namun, tidak pernah berjaya menggondol juara.</p>
<p>“<em>Goodluck</em> la, <em>nerd</em>,” usik Khalid.</p>
<p>Daniel gelak. Memang dia sudah biasa diusik sebagai nerd, geek dan
sebagainya. Namun dia tidak kisah. Apa yang penting, cita-citanya
tercapai. Biarlah orang nak kata apa pun, semua itu tidak penting.</p>
<p>“Yelah, semoga berjaya. Kau main tutup mata pun boleh menang,” Daud
membalas.</p>
<p>Yazid gelak. “Untunglah. Aku nak gerakkan buah catur tu pun, tak tahu
macam mana. Dia dah boleh main sambil tutup mata pulak.”</p>
<p>Keempat-empat sahabat baik itu ketawa.</p>
<p>“Dahlah, jom balik. Kau nak duduk lama-lama kat sekolah ni ke apa?”
Daud cuba menggerakkan rakan-rakannya.</p>
<p>“Jomlah.” Khalid turut serta. Keempat mereka berlalu ke tempat
meletak motosikal dan basikal.</p>
<p>“Daniel, hari ni kau balik naik apa?” soal Daud.</p>
<p>“Bas.”</p>
<p>“Naik akulah,” pelawa Daud.</p>
<p>“Takpelah, aku tau kau pun ajak-ajak ayam je tu,” Daniel membalas.
Daud ketawa.</p>
<p>“Ha, baguslah kalau kau dah tahu. Hari ni, aku ada date dengan Ummu.
Baik punya!”</p>
<p>“Semoga berjaya!” Khalid mengucap selamat sambil ketawa. “Balik
dulu!”</p>
<p>“Ok!”</p>
<p>Khalid yang membonceng Yazid membawa motosikalnya keluar dari halaman
sekolah untuk ke rumah. Disertai Daud yang mengekori dari belakang.</p>
<p>Tinggal Daniel di perkarangan Sekolah Menengah Taman Bunga itu
bersama beberapa pelajar yang masih tinggal. Jam menunjukkan pukul 4
petang. Dia berjalan menuju ke pagar hadapan dan duduk untuk menunggu
bas di tempat menunggu.</p>
<p>Beg sandang dibuka, dikeluarkan nota Kimia yang dibuatnya malam tadi
untuk dibaca. Beberapa pelajar yang berada di situ, turut sama membaca,
apa-apa sahaja. Tidak mahu membuang masa. Cuma turut kelihatan
pelajar-pelajar perempuan yang sedang sibuk membetulkan solekan dan
baju. Mungkin mahu keluar berjalan.</p>
<p>“Lambat, balik?”</p>
<p>Kedengaran satu suara perempuan menegur. Daniel mengangkat wajah, dia
tidak pasti teguran itu ditujukan untuknya atau tidak.</p>
<p>Kelihatan Lisa sedang berdiri di hadapannya sambil tersenyum. Daniel
mengengsot sedikit ke kanan untuk memberi ruang kepada Lisa duduk. Lisa
duduk bersebelahan dengan Daniel.</p>
<p>Beg galas dipangku di riba.</p>
<p>“Naik bas jugak ke?” soal Daniel, berbasa-basi.</p>
<p>Lisa mengangguk. “Papa tak dapat nak ambil. I dengar besok you punya
<em>game</em>, kan?”</p>
<p>“Haah. Besok. Tak nak <em>wish good luck</em> ke?” usik Daniel.</p>
<p>“<em>Good luck</em>. Ala, you ni, tak <em>wish</em> pun, boleh je
jadi johan kan,” Lisa membalas sambil tersenyum, menampakkan lesung
pipitnya.</p>
<p>Ramai pelajar lelaki cemburukan Daniel kerana agak rapat dengan Lisa,
termasuk tiga orang rakan karibnya. Tetapi hubungan mereka tidak lebih
dari rakan sedari kecil dan kawan keluarga. Kedua keluarga mereka
bersahabat baik terutamanya bapa mereka.</p>
<p>Daniel agak tidak selesa apabila rakan-rakannya atau saudaranya
sendiri mengusiknya bakal dijodohkan dengan Lisa kerana mereka berdua
sebaya. Maklumlah, perkahwinan mereka akan dapat merapatkan lagi
silaturrahim kedua belah keluarga tersebut. Walaupun diakui Lisa itu
cantik, namun Daniel tidak begitu meminati Lisa kerana kecantikannya
hanya mengundang kegilaan lelaki-lelaki lain yang akan mengganggu
keharmonian rumah tangga mereka.</p>
<p>Lisa pula tidak boleh menerima Daniel kerana sudah sedia maklum,
lelaki itu sudah dicop sebagai nerd oleh pelajar sekolah, dan hanya akan
menjatuhkan reputasi Lisa sahaja. Mungkin agak dangkal pemikiran Lisa
ini, tetapi tanyalah mana-mana remaja perempuan, sudah tentu mahukan
seorang lelaki yang segak bergaya serta boleh bersukan atau berbakat
dibandingkan lelaki yang hanya duduk belajar menelaah pelajaran dan
mewakili sekolah dalam acara catur saja.</p>
<p>“Aku ada dengar sesuatu terjadi kat Yazid tengah hari tadi,” Lisa
membuka bicara.</p>
<p>Daniel ketawa. “Yeke? Macam mana boleh dengar?”</p>
<p>“I kan student 5 AS. Adalah budak 5 BS gosip dengan kitorang. Nana tu
pun balik kelas tadi, muka bengang semacam je. Tak berani kitorang nak
tegur kenapa. Nasib ada yang buka cerita,” cerita Lisa. “Nana tu memang
panas baran sikit orangnya, siapa suruh cari pasal. Tapi dia baik.
Belajar pun rajin, <em>nerd</em> jugaklah macam you. Tapi I rasa kalau
dia <em>touch up</em> sikit rambut, muka dia semua, mesti cantik… macam
I.”</p>
<p>“Ye?”</p>
<p>Lisa memandang Daniel. “Yelah.”</p>
<p>“Kenapa sebelum ni, I tak pernah dengar pasal Nana ni?”</p>
<p>“Sebab you tak pernah nak keluar kelas. You ni antisosial. <em>No
offense</em>, Daniel. Gurau je. Nana tu pun pemalu orangnya, pendiam je.
Sebab tu orang tak kenal sangat,” balas Lisa. “Tapi, dia kalau bercakap,
memang tegas. Salah cakap, memang kena paaang aje dengan dia. <em>That’s
our</em> Nana.”</p>
<p>“Oh…begitu…”</p>
<p>Daniel senyum. Entah mengapa hatinya senang mendengar perihal
peribadi Nana ini. Walaupun tidak pernah bersua, tapi seolah-olah sudah
lama mengenalinya.</p>
<p>Aisshhh, sudaaah! Tangkap cintan lah pulak.</p>
<p>“Eh, bas dah sampai!” Lisa menjerit ceria.</p>
<p>Daniel tersentak. Kelihatan Lisa sudah bersedia menanti bas yang
tiba. Daniel menyimpan nota Kimianya yang tidak banyak berjaya dibacanya
ke dalam beg. Kakinya dihayun ke dalam bas. Mencari tempat di sebelah
Lisa. Masih lagi ingin mengetahui lebih lanjut tentang Nana. Tetapi Lisa
sudah pun duduk di sebelah Taufiq, skandal lamanya.</p>
<p>Daniel hanya melambai Lisa sambil tersengih. Lambaiannya dibalas
dengan Lisa, penuh ceria. Dapat duduk sebelah jantung hati, mana tak
suka!</p>
<h2 id="bab-2">BAB 2</h2>
<p>Telefon bimbit berdering. Blackberry Bold 9900 nya memaparkan nama
Lisa di skrin. Daniel angkat kening, hairan. Nak apa pulak mak cik ni,
tengah-tengah malam call aku?</p>
<p>Butang hijau ditekan. “Helo, Lisa. Kenapa?”</p>
<p>“Dah tidur ke?”</p>
<p>“Dah. Tengah ngigau ni,” balas Daniel, cuba melawak.</p>
<p>“Ok, tak lawak, Daniel.” Lisa membalas, agak kasar. “I nak mintak
tolong.”</p>
<p>“Kenapa?”</p>
<p>“Ambik I dekat Kelab Kaput. Cepat!”</p>
<p>Daniel rasa bukan nak angkat kening, nak keluarkan biji mata pun
boleh. “Kau buat apa kat sana?!” Agak kasar tutur katanya. Tapi cukup
terkejut apabila Lisa boleh pula meminta untuk mengambilnya di hadapan
kelab malam yang sudah tentunya bukan tempat untuk minor seperti
mereka.</p>
<p>“Jangan banyak songeh. <em>Please</em>, ambik I. Takut ni, takut
betul,” Lisa merayu.</p>
<p>Daniel garu kepala. “Nanti <em>parents</em> I cakap apa pulak kalau I
keluar malam-malam macam ni? Dah pukul 11.30 malam dah pun. You keluar
malam tak reti nak balik-balik ni, kenapa pulak?” Marah Daniel.</p>
<p>“Tolonglah berhenti membebel, Dan—”</p>
<p>Kedengaran suara Lisa terjerit kecil. Daniel mula cemas. Segera dia
bergegas mengambil kunci motosikal Abang Longnya dan berlalu ke luar
rumah, sesenyap mungkin. Motosikal disorongnya keluar pagar. Enjin
dihidupkan dan terus saja dia memecut laju ke Kaput Club dalam kegelapan
malam.</p>
<p>Cemas dia apabila terdengar suara Lisa menjerit. Seolah-olah dirinya
dalam bahaya. Mana tak bahaya. Entah-entah Lisa mabuk, atau diberi pil
pemabuk. Mungkin ada saja lelaki-lelaki tak bertanggungjawab akan
mengapa-apakan dirinya.</p>
<p>Sesampai sahaja di Kelab Kaput. Motosikal diberhentikan. Dia meluru
ke hadapan kelab, cuba untuk masuk, namun ditahan <em>bouncer</em>.
Pening kepalanya. Macam mana si Lisa ni boleh masuk kelab ni pulak?</p>
<p>Dia segera mengeluarkan Blackberry-nya. Jari-jemarinya menaip nama
Lisa di laman Facebook. Terpapar wajah Lisa. Segera dibesarkan dan
ditunjukkan kepada <em>bouncer</em> yang tinggi lampai di situ.</p>
<p>“Ada nampak dia ni?” soal Daniel.</p>
<p><em>Bouncer</em> itu menanyakan sesuatu kepada rakan sekerjanya. “Dia
dah keluar tadi.”</p>
<p>“Pergi mana? Dengan siapa?” soal Daniel.</p>
<p>“<em>Sorry</em>, bro. Polisi kami. Kami jaga pelanggan punya
privasi.”</p>
<p>Panas hati Daniel mendengarnya. “Dia ni bawah umur, bro. Kalau jadi
sesuatu, siapa nak bertanggungjawab? Kalau <em>parents</em> dia saman
kelab bro, bro nak tolong bayar ke?”</p>
<p><em>Bouncer</em> tersebut berbincang sebentar dengan rakannya.
Rakannya kelihatan enggan memberitahu, tetapi <em>bouncer</em> yang
tinggi itu tidak sampai hati pula untuk tidak memberitahu, lebih-lebih
lagi mengetahui bahawa dia masih bawah umur.</p>
<p>“Dia naik kereta BMW warna biru. Series, 750i kut. Nombor plat, tak
ingat,” <em>bouncer</em> tinggi lampai itu diam sebentar, cuba
mengingati sesuatu. “Lelaki yang bawa dia pergi tu, tinggal di–”</p>
<p>“Wei, cukuplah tu, tak payahlah bagitahu mana dia tinggal,” rakannya
menghalang.</p>
<p>Daniel mengorek dompetnya. Dikeluarkan semua wang yang ada dan
diserahkan kepada rakan <em>bouncer</em> tinggi lampai itu. “Kau diam,
biar dia cakap.”</p>
<p>“Dia tinggal di Croissant Valley. Nombor 14, Jalan Baguette 3. Rumah
bumbung biru,” beritahu <em>bouncer</em> tinggi lampai itu.</p>
<p>“Terima kasih, bro! Terima kasih sangat,” dipeluknya bouncer tinggi
lampai itu. Daniel menghadap rakan bouncer itu, “Woi, jangan sebat
sorang je duit aku ni. Bagi-bagi ngan dia.” Sambil menunjuk ke arah
bouncer tinggi lampai itu, dia berpesan kepada rakan bouncer
tersebut.</p>
<p>Daniel terus memecut menuju ke alamat yang diberikan bouncer tinggi
lampai itu. Rumahnya sangat besar, ketua mafia agaknya.</p>
<p>Dia teragak-agak untuk menelefon polis, tetapi takut jika tersalah,
akan dianggap membuat laporan palsu. Daniel mengabaikan polis dan cuba
menyelinap masuk ke dalam rumah agam tersebut.</p>
<p>Terdapat 3 buah kereta di halaman rumah tersebut. Salah satunya
merupakan BMW biru 750i Series. Sah, inilah rumahnya. Kereta yang lain
pula, Daniel dapati seperti Lamborghini dan Aston Martin. Semuanya
import, memang kaya betul <em>pembongak</em> ni.</p>
<p>Daniel berjalan menuju ke dapur, dengan harapan dapur tidak
dikunci.</p>
<p>Rumah tersebut sangat bising. Seolah-olah ada parti yang sedang
berjalan. Kedengaran lagu-lagu disko dimainkan. Namun tidak begitu
kedengaran suara-suara riuh orang di disko. Di dapur kedengaran dua
orang lelaki sedang bercakap-cakap. Daniel cuba memikirkan cara terbaik
untuk masuk ke dalam rumah itu.</p>
<p>Buntu.</p>
<p>Takut pun ada jugak. Di intainya lagi dalam rumah tersebut di tingkap
ruang tengah rumah tersebut. Terkejut beruk Daniel apabila terlihatnya
kelibat Taufiq di sofa rumah.</p>
<p>“Taufiq? Rumah Taufiq? Pelanggan Kelab Kaput pulak tu.” Daniel
hairan. “Berapa umur mamat ni? Setahu aku dia kelas 5 DS.”</p>
<p>Jadi, maknanya Lisa bukanlah diculik. Takkan Taufiq nak culik Lisa
pulak. Skandal dah lama. Daniel jadi hairan.</p>
<p>Di dailnya nombor telefon Lisa. Tidak dijawab.</p>
<p>Namun satu mesej masuk ke <em>inbox</em>. “You kat mana?”</p>
<p>“I kat rumah Taufiq.” Daniel membalas.</p>
<p>“<em>Really? Call the police!</em>” Lisa cepat saja membalas.</p>
<p>“Gila? Taufiq buat apa dengan kau?”</p>
<p>“<em>Just call the police!!!“</em></p>
<p><em>“Alright!”</em></p>
<p>Daniel keluar daripada pagar rumah. Menelefon polis. Memang lambat
gila lah pun polis nak datang kan. Daniel hanya duduk di hadapan tembok
rumah Taufiq itu.</p>
<p>Agak lama dia menunggu, datanglah dua buah kereta polis. Banyak
nye?</p>
<p>“Ni rumahnya, tuan.”</p>
<p>“Kenapa sebenarnya ni?” soal seorang pegawai polis bermisai kontot
kepada Daniel.</p>
<p>“Tak tahu. Kawan saya suruh <em>call</em> polis je.” Daniel menjawab.
“Nama dia Lisa. Dia macam dalam bahaya.”</p>
<p>“Baiklah. Kepung,” polis misai kontot tersebut memberi arahan kepada
rakan-rakan setugasnya yang lain.</p>
<p>Loceng rumah ditekan polis misai kontot tersebut.</p>
<p>Setelah beberapa ketika dan berbanyak kali loceng rumah ditekan,
barulah pintu hadapan dibuka. Keluarlah seorang lelaki, seusia Daniel,
berambut merah menghala ke pintu pagar. Daniel cuba menyembunyikan
dirinya di balik kereta polis, untuk mengelakkan dirinya dilihat. Yalah,
takut beb, macam mafia je diorang ni, even sebaya aku.</p>
<p>“Saya terima laporan rumah kamu ni bising. Mengganggu jiran sebelah,”
beritahu polis tersebut.</p>
<p>Tersentak Daniel mendengarnya. Pandai menipu polis ni.</p>
<p>“Mana ada tuan. Kami bukak lagu perlahan je,” jawab lelaki berambut
merah itu.</p>
<p>“Kami minta maaf. Tapi kami tetap perlu periksa rumah ni. Alang-alang
dah ada yang buat laporan. Sebab kami diberitahu juga yang kamu ni bawah
umur. Mungkin ada bahan-bahan minuman atau benda-benda yang tidak
sepatutnya digunakan remaja seusia kamu di dalam rumah ini,” polis itu
membalas.</p>
<p>Daniel menghampiri seorang pegawai polis yang berdekatan dengannya.
“Kenapa dia menipu, polis ni? Bukan ke salah, masuk-masuk rumah orang
tanpa sebab yang betul?” soal Daniel.</p>
<p>Polis yang matanya betul-betul sepet itu menjawab, “Kami memang dah
lama perhatikan rumah ni. Diorang memang dah selalu ada orang report.
Malam ni pun sebenarnya, dah dua panggilan kami terima.”</p>
<p>“Ohh.”</p>
<p>Kelihatan polis misai kontot itu dan tiga orang pegawai polis lain
sudah masuk ke dalam rumah tersebut. Daniel menanti dengan cemas.</p>
<p>“Lisa, amacam?” Daniel menghantar SMS kepada Lisa.</p>
<p>Tidak berbalas. Sudah hampir lima minit, tidak juga dibalas.
Polis-polis itu juga masih belum keluar daripada rumah tersebut.</p>
<p>Daniel mula risau.</p>
<p>“Siapa Lisa ni? <em>Girlfriend</em> ke?” soal polis sepet itu.</p>
<p>“Kawan. Boleh kata jiran jugaklah,” jawab Daniel.</p>
<p>Polis sepet itu ketawa. Bengang Daniel dibuatnya. Kawan aku kat dalam
tu entah selamat entah tak, boleh pulak dia ketawa.</p>
<p>“Kau suka dia ke apa ni? Nak jadi hero ea?”</p>
<p>Rasa nak jotos kepala polis ni. Main-main pulak dia. “Dia
<em>call</em> saya, minta tolong ambik. Tapi <em>last-last</em> saya
dengar dia jerit, and talian terputus. Jadi, saya pun pergilah cari
dia.”</p>
<p>“Sukalah tu.”</p>
<p>Daniel angkat kening. Kasi <em>plangkung</em> ini polis baru tahu
la.</p>
<p>Blackberry Daniel berbunyi, tanda ada mesej masuk.</p>
<p><em>Mana motor aku, setan?</em> Mesej daripada abangnya.</p>
<p>Daniel menggeleng, mati aku, mati!</p>
<p><em>Emergency. Jangan banyak bebel.</em> Daniel membalas.</p>
<p>Satu mesej masuk. Segera dibuka.</p>
<p><em>Thanks.</em></p>
<p>Aikk? Aku kebas motor hang, dia cakap <em>thanks</em>? Pelik abang
aku ni, ngigau agaknya malam-malam buta ni.</p>
<p>Diperiksa kembali. Rupa-rupanya mesej daripada Lisa.</p>
<p>Barulah lega sedikit hati Daniel apabila mendapat mesej daripada Lisa
itu.</p>
<p>Kau balik, memang mati aku kerjakan. Serius, aku akan bagitahu mak
dan ayah. Abang Long menghantar mesej baru.</p>
<p>Daniel gelak. Suka hati kaulah, bro.</p>
<p>“Ha, ni kenapa gelak sorang-sorang ni?” polis mata sepet itu masih
terus ingin mengacaunya.</p>
<p>Daniel malas melayan. Sudahlah mata mula mengantuk, ada pulak polis
sepet ini. Kang jadi gaduh pulak dengan polis.</p>
<hr />
<p>“Terima kasih, Daniel. Terima kasih banyak-banyak. Aunty tak tahu
macam mana nak balas budi Daniel ni. Kalau Daniel tak ada, tak tahu apa
jadi dengan <em>my only daughter</em> ni,” sebak mama Lisa menutur
kata.</p>
<p>“Tapi, memang habis anak aku sorang ni aku kerjakan balik rumah
nanti,” kedengaran papa Lisa membuka kata. Papa Lisa itu agak bengang
dengan perbuatan Lisa apabila mengetahui dia menuju ke Kelab Kaput
tadi.</p>
<p>“Sudahlah, bang. Yang penting dia selamat,” mama Lisa cuba
menenangkan suaminya.</p>
<p>Daniel hanya diam. Nak senyum, macam pelik. Nak buat muka serius,
macam poyo je. Buat muka bilis je la.</p>
<p>Kelihatan Lisa sudah kembali daripada bilik soal siasat.</p>
<p>“Mama, papa.” Lisa menutur perlahan. Ditundukkan wajahnya, takut
dengan panahan mata papanya. Namun mama segera memeluk Lisa. Cuba
menenangkan Lisa di samping menghilangkan gundah dan risau terhadap
anaknya itu.</p>
<p><em>“I’m sorry.”</em> Lisa berkata. Air matanya mula menitis.</p>
<p>Sedih Daniel melihat keadaan ini. Dia memang tak boleh tengok
perempuan menangis. Dipalingkan wajahnya.</p>
<p>“Aunty, uncle, saya balik dululah. Takut mak ayah saya risau pulak,”
Daniel memberitahu. Mak ayah risau apanya? Diorang pun tak tahu aku
keluar rumah ni.</p>
<p>“Daniel tunggu dulu. Kami hantar pulang.” Papa berkata, menahan
Daniel daripada berlalu pergi.</p>
<p>“Hantar balik? Saya naik motor saya sendiri,” jawab Daniel. Takut
sebenarnya kalau mak ayah tahu dia keluar malam.</p>
<p>“Takpe, kitorang <em>follow</em> daripada belakang. Kena bagitahu mak
ayah Daniel ni. Hero kan,” mama berkata.</p>
<p>Kelu lidah Daniel. Kelu lagi lidah Lisa. Malulah dia kalau mak ayah
Daniel tahu dia buat perangai keluar ke kelab malam. Malu!!!</p>
<p>Lisa dan Daniel teragak-agak. Namun ditarik keduanya untuk berlalu
pulang. Daniel menunggang dengan cermat motosikal abangnya itu.
Diperlahan sedikit apabila tiba di hadapan rumahnya. Pintu pagar dibuka.
Daniel menyorong motornya ke halaman rumah.</p>
<p>Papa Lisa memberhentikan enjin kereta. Dia dan isterinya melangkah
keluar rumah menuju ke pintu rumah Daniel. Lisa tidak berani keluar,
malu.</p>
<p>Daniel menelan liur. Diketuk pintu rumahnya.</p>
<p>Abang Long membuka pintu. Mukanya kelihatan merah, mahu mengenakan
Daniel. Tetapi apabila terlihatkan kedua orang tua Lisa ada di situ,
terus termati hajatnya itu. Dipersilakan masuk kedua-dua mereka ke dalam
rumah dengan penuh sopan. Menyampah Daniel melihatnya.</p>
<p>“Ada apa hajat malam ni ke mari?” soal Abang Long penuh sopan.</p>
<p>“Oh. Mak ayah ada?” soal mama Lisa. Tidak segera menjawab soalan
tersebut.</p>
<p>Abang Long mengangguk lalu pergi untuk memanggil mak dan ayahnya,
namun tidak sebelum dia menunjukkan isyarat ‘siaplah kau’ pada adiknya.
Daniel masih terpacak di ruang tamu. Tidak tahu nak buat apa. “Nak
minum?” Soal Daniel, kekok.</p>
<p>“Takpelah. Malam-malam macam ni, susah-susah je.”</p>
<p>“Tak susah pun. Saya buat air ye,” Daniel berlalu untuk ke dapur,
namun ditahan papa Lisa.</p>
<p>“Takpe. Takpe. Kami ok saja.”</p>
<p>Daniel membuang hasrat, dalam masa yang sama mak dan ayah turut
muncul di ruang tamu. Ceria wajah mereka apabila terlihat kelibat
sahabat lama mereka itu. Mereka berempat duduk berbincang manakala
Daniel masuk ke biliknya. Kepalanya terasa berat. Pening dengan segala
kerenah Lisa. Nasiblah siapa dapat Lisa ni. Tak boleh tidur malam
gamaknya fikir pasal gerak-geri dia je.</p>
<h2 id="bab-3">BAB 3</h2>
<p>Lisa menghampiri Daniel yang sedang duduk menyiapkan kerja rumah
Fiziknya. Kerusi di hadapan Daniel di tarik perlahan dan
didudukinya.</p>
<p>Daniel mengangkat muka. Tersengih melihat Lisa.</p>
<p><em>“Thanks. Hero.”</em></p>
<p>Daniel hanya ketawa.</p>
<p>“<em>And by the way,</em> tahniah. Johan catur! Tidur lambat pun
still <em>excel</em> jugak,” Lisa berkata perlahan. Takut mengganggu
pelajar lain di perpustakaan itu.</p>
<p>“Terima kasih. Macam mana <em>parents you react</em> haritu?” soal
Daniel.</p>
<p>Lisa gelak. “Entah, diorang macam <em>cool</em> je. Papa kata, I
terlepas kali ni. Tapi dia ada hukuman <em>surprise</em>. Tak tahu
apa.”</p>
<p>“Hukuman <em>surprise</em>?” tergelak Daniel mendengarnya. “Taufiq
apa cerita?”</p>
<p>Lisa jungkit bahu. “<em>Parents</em> dia suruh tukar sekolah.” Sedih
wajah Lisa.</p>
<p>Daniel bingung. Mamat macam tu, cuba nak rosakkan diri dia, still
lagi rasa sedih bila dia nak blah. Apa ni? Tak faham arr.</p>
<p>“Sedih semacam je ni?”</p>
<p>Lisa memandang Daniel. <em>“I love him.”</em></p>
<p>Nak termuntah Daniel mendengarnya. <em>Love</em>? Aku rasa perempuan
ni tak tahu pun <em>love</em> tu apa sebenarnya.</p>
<p>“Dia mabuk <em>time</em> tu. Bukannya dia nak apa pun.”</p>
<p>Daniel telan liur. Gila bayang, cinta gila namanya ni. Cinta membuta
tuli. Terang-terang orang perangai buruk macam tu, masih nak lagi lekat.
Nak ditegur kata <em>busy body</em>, baik diam.</p>
<p>Daniel meneruskan kerja. Lisa berlalu pergi setelah mengucapkan
selamat tinggal. Tinggal Daniel di situ bersama timbunan buku
Fiziknya.</p>
<p>Loceng berbunyi. Waktu rehat selama sejam telah berlalu. Daniel
segera mengemas buku untuk kembali ke kelas. Pukul 1.30 petang ada
ceramah untuk pelajar tingkatan 5 daripada Universiti Malaya.</p>
<p>“Kau pergi ceramah tu ke?” soal Khalid kepada Daniel.</p>
<p>“Yelah. Kau tak nak ke?” Daniel menjawab.</p>
<p>Khalid sengih. “Ngantuk arr. Yazid pun nak join aku.”</p>
<p>Daud menggeleng. “Tidur kat sana pun boleh. Daripada kau ponteng,
mati kena tangkap dengan cikgu nanti. Lagi naya.”</p>
<p>Malas nak dibebel lebih-lebih, Khalid dan Yazid menurut saja kata
Daud.</p>
<p>Pukul 1.30 petang semua pelajar sudah sedia di Dewan Utama sekolah.
Mula saja penceramah jemputan daripada Universiti Malaya membuka mulut,
Khalid dan Yazid sudah pun terlelap.</p>
<p>Di akhir ceramah, Profesor Fizik Universiti Malaya itu menjemput
pelajar bertanya beberapa soalan sekiranya ada sebarang kemusykilan.
Daniel mengambil kesempatan ini bertanya tentang biasiswa yang bakal
ditaja universiti tersebut sekiranya berjaya melanjutkan pelajaran ke
sana.</p>
<p>Dalam pada itu juga, seorang pelajar perempuan mencuri perhatian
Daniel. Berambut panjang dan lurus, bermata cantik dan berkulit merah
putih. Memakai kaca mata, yang bagi Daniel nampak sangat menawan. Banyak
bertanyakan soalan yang penting kepada profesor tersebut, mewakili
persoalan yang berada di minda pelajar.</p>
<p>“Nana,” bisik Daud kepada Yazid yang masih mamai.</p>
<p>Yazid mencelikkan mata. Memandang Nana yang kini sedang bertanyakan
soalan kepada profesor tersebut. Daniel membulat mata apabila mengetahui
gadis yang dia usha sedari tadi itu ialah Nana yang diceritakan oleh
Khalid dan Lisa.</p>
<p>Oh.</p>
<p>Hanya itu yang terkeluar dari bibirnya.</p>
<p>Daud menoleh ke arah Daniel. “Oh?”</p>
<p>“Maksud aku….Oh, Nana ke tu.”</p>
<p>Daud mengangguk. “Tu lah, <em>gangsta</em> sekolah. Jangan main-main
dengan dia.” Kata-katanya diiringi dengan tawa Daud.</p>
<p>Daniel begitu senang melihat Nana. Hampir sepanjang berlangsungnya
sesi Q&amp;A bersama profesor Universiti Malaya itu, matanya asyik
tertala ke bahagian pelajar perempuan yang menempatkan Nana. Sehinggakan
Daud yang berada di sebelahnya curiga dengan tingkah Daniel.</p>
<p>“Asyik pandang tempat perempuan je. Tengok siapa?” soal Daud.</p>
<p>Daniel cuba mengawal bengang terkantoi. “Yalah, pandang tempat
perempuan. Takkan nak pandang Khairy kat depan tu kot?”</p>
<p>Kenyataan Daniel disambut dengan gelak Khalid dan Yazid yang ternyata
langsung tidak memberi perhatian kepada sesi ceramah yang
berlangsung.</p>
<p>Daud yang tidak berpuas hati terus cuba meneliti gadis yang sibuk
di-usha Daniel sedari tadi.</p>
<p>Daniel yang tidak awas dengan tingkah Daud yang asyik
memerhatikannya, akhirnya berjaya diketahui oleh Daud.</p>
<p>“Oooohh. Kau usha Nana eh?”</p>
<p>Tersentap Daniel mendengarnya. Membulat mata Yazid dan Khalid.</p>
<p>“Serius bro? Gengster tu kau usha? Wei, kau jangan, bro! Mati kau
nanti kalau salah langkah,” Khalid terus bagi warning.</p>
<p>Daniel sedar tiada guna berdalih dengan rakan-rakan baiknya. “Aku
tengok dia je kan. Mana ada aku buat apa pun. Takde nye dia nak tumbuk
aku kalau aku tak usik dia.”</p>
<p>“Kau pandang-pandang dia ni, kalau kantoi apa tak kena sebiji macam
aku?” Yazid mencelah.</p>
<p>Daniel mencebik. “Diamlah korang.”</p>
<p>“Daniel ada crush. Yeehaa!” Daud mengusik. “Akhirnya remaja juga kau
akhirnya.”</p>
<p>Daniel cuba untuk fokus kepada penceramah di hadapan. Namun matanya
tetap mahu memandang ke arah Nana. Malah fikirannya juga sudah tiada
Universiti Malaya. Hanya Nana terbayang di minda.</p>
<hr />
<p>“Serius ke, korang?” Lisa membeliakkan matanya. Dipandang satu-satu
wajah Yazid, Khalid dan Daud yang berada di hadapannya.</p>
<p>“Jadi korang nak buat apa ni?” soal Lisa. “Ada <em>plan</em>?”</p>
<p>“<em>Plan</em> apa?” soal Yazid bingung.</p>
<p>“Yelah, ada tak <em>plan</em> nak kenalkan mereka berdua,” Lisa
membalas, petah.</p>
<p>“<em>Plan</em> nak bagi Daniel kena penumbuk dengan Nana, adalah,”
Khalid membalas, main-main.</p>
<p>Lisa mengerling matanya. “Korang Nana tu member sekelas aku sejak
darjah satu lagi. Eh salah, tadika. Jadi, aku harap <em>it’s mean
something to you guys</em>. Jangan burukkan Nana depan aku. Kalau tak,
ada gak yang aku bagi perhambat dengan buku Fizik ni, karang.”</p>
<p>Khalid angkat kedua belah tangan. “Baik bos. <em>Sorry.</em>”</p>
<p>“Aku ada <em>plan</em>,” Yazid berkata dengan pantas. Semua mata
tertumpu ke arahnya dengan Lisa bertanyakan, “Amende?”</p>
<p>“<em>Plan</em> untuk kita berdua keluar bersama?” Yazid melawak. Daud
menjentik kepala Yazid. Lisa memandang Daud seperti mengucapkan terima
kasih.</p>
<p>“Apalah kau ni Yazid, ingatkan kau memang ada <em>plan</em>,” Lisa
berkata. “Emm… diorang suka study kan. Kita suruhlah diorang duduk
bersama bincang masalah Fizik ke, <em>Maths</em> ke,” Lisa
mencadangkan.</p>
<p>Ketiga-tiga jejaka di hadapan Lisa itu kini mengangkat kening
serentak. Bosan gile idea.</p>
<p>“Tak best,” Yazid membalas.</p>
<p>“Habis tu, nak suruh diorang buat apa?” Lisa agak bengang.</p>
<p>“Ermm…kita suruh diorang—” belum sempat Khalid menghabiskan kata,
guru matematik sudah berada di hadapan kelas 5 AS.</p>
<p><em>“Boys, what are you doing here?”</em> pandangan lembut cikgu
jelita itu menusuk ke kalbu Yazid, Khalid dan Daud.</p>
<p><em>“Err…nothing sir. I mean, miss.”</em> Khalid buat lawak
spastik.</p>
<p><em>“We’re sorry. We’ll head back to our classroom.”</em> Daud
berkata lantas menolak kedua rakannya untuk kembali ke kelas mereka.</p>
<p>Di kelas, kelihatan Daniel, seperti biasa sedang menyiapkan kerja
rumahnya. Kerja rumah untuk minggu depan kot. Banyak sangat kerja Daniel
tu, orang lain macam takde kerja je, dia sentiasa banyak kerja.</p>
<p>“Hai, bro.” Tegur Daud, lalu duduk di tempatnya, bersebelahan dengan
Daniel.</p>
<p>“Hai.” Sepatah dibalas.</p>
<p>“Nana.” Yazid sengaja menuturkan nama Nana kepada Khalid.</p>
<p>Daniel seraya mengangkat muka. Ketiga-tiga rakannya ketawa melihatkan
reaksinya. Bengang. Dia kembali meneruskan kerja.</p>
<p>“Nana dah kahwin, dah,” Khalid mula merepek.</p>
<p>“Mengarutlah kau,” Daniel merengus.</p>
<p>“Baik cepat, sebelum terlambat.” Yazid mengusik.</p>
<p>“Nak suruh aku buat apa? Ajak dia keluar makan?” soal Daniel.</p>
<p>Ketiga-tiga kawannya mengangguk. “Apa salahnya,” Daud membalas.</p>
<p>“Merepek. Takdenya dia nak layan,” Daniel kembali menulis.</p>
<p>“Belum cuba, belum tahu,” Daud cuba memberi semangat.</p>
<p>“Takut.”</p>
<p>Sepatah jawapan Daniel mengundang gelak rakan-rakannya.</p>
<p>“Kata anak jantan. Apa ni? Ajak perempuan keluar pun takut?” Yazid
memukul bahu Daniel.</p>
<p>“Pedulilah korang nak cakap apa. Minggu depan nak <em>exam</em>, baik
aku fokus untuk exam. Daripada fikir benda-benda yang tak penting macam
tu,” Daniel berkata serius.</p>
<p>“Nana tu penting apa,” Daud berkata. “Boleh jadi mak kepada anak-anak
kau. Penting tu.”</p>
<p>Daniel tersengih mendengarnya. Tiba-tiba terasa bahagia pula bila
mengenangkan Nana menjadi isterinya dan ibu kepada anak-anaknya
pula.</p>
<p>“Ni apahal senyum sorang-sorang pulak?” Khalid gelak. “Kau tengoklah
kawan kau ni. Dah angau dah.”</p>
<p>Daniel tersedar. “Diamlah.”</p>
<p>Namun bibirnya masih tidak boleh berhenti mengulum senyumannya.
Fikirannya kini hanya dihiasi oleh Nana sahaja.</p>
<hr />
<p><em>“I’m only 17, ma!”</em> Lisa membantah.</p>
<p>“Diam!” papa Lisa menjawab.</p>
<p>Lisa menggeleng. “Papa, <em>please</em> la. Bagi Lisa tentukan
pasangan hidup Lisa sendiri. Kenapa papa nak paksa Lisa kahwin dengan
dia pulak? Tak logik la. Tiba-tiba je, bagi idea macam ni. Macam cerita
drama pulak. Ke papa dengan mama nak buat lawak je ni?”</p>
<p>“Ini bukan idea, Lisa. Ini muktamad. Kami dah fikir masak-masak.”
Balas mama.</p>
<p>“Tapi kenapa?” Lisa tidak puas hati. “Kahwin dengan Daniel? Untuk
apa? Untuk pastikan keluarga kita lebih erat hubungannya? Apa kata mama
kahwin dengan papa Daniel? Papa kahwin dengan mama Daniel? Kan lagi erat
macam tu?”</p>
<p>“Lisa!” mama tidak percaya mendengarkan loyar buruk anak daranya itu.
“Ini untuk kepentingan Lisa sendiri. Daniel tu baik, bertanggungjawab,
rajin belajar pulak tu. Kami pun dulu kahwin pilihan orang tua, bahagia
sampai sekarang,” mama menjawab tenang. Mama masih berdiam diri. Hanya
memandang papa dan Lisa berbalas bicara.</p>
<p>“Tapi….” Lisa mengeluh kasar. “Mama, <em>why</em>?? Mama.
<em>Please,</em> mama.”</p>
<p>Lisa cuba merayu kepada mamanya pula.</p>
<p>“Mama setuju dengan papa.”</p>
<p>Lisa menekup muka. Hampir menangis dirinya. “Mama, papa—”</p>
<p>“Lisa ingat tak siapa yang selamatkan Lisa tempoh hari? Siapa lagi
kalau bukan Daniel?” soal papanya.</p>
<p>“Ya.” Diam. “<em>No. It’s the police, not him!</em>” Lisa
membalas.</p>
<p>“Dengar saja cakap kami, sayang. Tak rugi dengar cakap kami,” mama
berkata lembut.</p>
<p>Hati Lisa terbakar. “Mama, papa.” Lisa melutut di hadapan mama.
<em>“I’m your only daughter, right? Please, give me a chance to choose
my own life partner.”</em></p>
<p>“Sebab Lisa satu-satunya anak perempuan kamilah, kami cuba cari
pasangan terbaik untuk Lisa,” mama berkata.</p>
<p>Lisa menggeleng. Kali ini dia sudah tidak mampu membendung air
matanya. Terduduk dia di hadapan mama dan papanya.</p>
<p>“Maafkan Lisa kalau Lisa bukan anak yang baik. Lisa minta maaf sebab
pergi ke Kaput Club. Tapi tolonglah, mama, papa. Bagilah satu lagi
peluang untuk Lisa buktikan yang Lisa boleh jadi anak yang baik. Asalkan
mama papa cancel rancangan untuk kahwinkan Lisa dengan Daniel. Lisa akan
buat apa saja yang mama dan papa suruh,” Lisa merayu.</p>
<p>Tangisannya makin kuat kedengaran sehinggakan abangnya keluar
mengintai-ngintai di balik pintu untuk mengetahui punca tangisan Lisa.
Kembar abangnya turut sama ingin tahu. Kedua-duanya terkejut mendengar
adik bongsu mereka menangis sebegitu rupa.</p>
<p>“Maafkan mama dengan papa, sayang. Kami cuma buat perkara yang kami
fikir terbaik saja untuk masa depan Lisa. Kami sekalipun tak pernah
terfikir nak menganiaya Lisa,” mama memujuk.</p>
<p>Lisa menggeleng. Dia terus menangis dan menangis.</p>
<p>“Jap jap. Kenapa Lisa beriya-iya menangis ni?” soal papa
tiba-tiba.</p>
<p>Lisa angkat muka. “Sebab Lisa baru je 17, nak SPM, lepas tu mama
dengan papa nak paksa Lisa kahwin dengan dia sekarang? <em>Why else do
you think I’m crying for?“</em></p>
<p>Mama dan papa ketawa. Lisa bengang. Amboih? Gelak pulak mama and
papa?</p>
<p>“Lisa. Lisa. Lisa,” mama cuba meredakan gelaknya. Namun papa masih
seronok mentertawakan Lisa.</p>
<p>“Takkan lah kami nak buat kerja gila macam tu,” kata-kata papa
membuatkan Lisa berhenti menangis. Dipandang wajah papa.</p>
<p>“Kamu kan sekolah lagi, takkan nak suruh kahwin? Kejam sangat tu,”
mama menyambung ayat suaminya.</p>
<p>Lisa tercengang.</p>
<p>“Betul ni, papa?” Lisa cuba mencari kepastian daripada papa pula.</p>
<p>“Betullah. Ke nak kahwin sekarang juga?” papa mengusik.</p>
<p>Lisa mengesat air mata di pipi. Telan liur. “Err…taklah pun.
<em>Thanks</em> papa, mama.”</p>
<p>Segera dia memeluk kedua-dua orang tuanya.</p>
<p>Sempatlah aku nak ubah fikiran diorang. Tak nak aku kahwin dengan
Daniel <em>nerd</em> tu.</p>
<hr />
<p>Daniel berbaring di atas katilnya. Daun pintunya ditolak. Terpacul
wajah kakak dan abangnya di muka pintu. Kedua-duanya cuba menahan
tawa.</p>
<p>“Ingat siapa tu?” soal Abang Long. “Bakal bini ke?”</p>
<p>Kak Ngah mencelah. “Akak pun tak kahwin lagi. Ada orang tu dah potong
<em>line</em>. Macam mana ni?”</p>
<p>Ketawa mereka berpadu. Daniel yang tengah kebingungan itu terus
mencapai bantal tidurnya dan melemparkannya kepada kedua-dua abang dan
kakaknya itu.</p>
<p>“Amboi, mengamuk! Macam perempuan lah,” Abang Long terus menyakat
sambil berlari keluar diikuti Kak Ngah.</p>
<p>Daniel menggeleng kepala. Dia kembali merebahkan kepalanya ke bantal.
Dahinya diurut perlahan. Blackberry dicapai. Didail nombor Lisa. Namun
dihentikan hasratnya. Ah, dia pun tak inginkan aku. Pasti dia akan cuba
sedaya-upaya menolak.</p>
<p>Segera wajah Nana terbayang di minda.</p>
<p>Dia cuba melelapkan mata. Wajah Nana terus terbayang. Suaranya yang
lembut turut kedengaran di cuping telinganya.</p>
<p>Pukul 5 pagi dia terbangun. Nana. Nana. Nana.</p>
<p>Hanya Nana yang diimpikannya. Daniel bangun menuju ke bilik air.
Dicuci wajah yang kusam. Dia terus menggosok gigi.</p>
<p>Kembali ke biliknya, cuba untuk mengulang kaji pelajaran.</p>
<p>Nana.</p>
<p>Sebaris nama itu ditulisnya secara tidak sengaja di muka buku rujukan
Biologinya.</p>
<p>Diraup wajahnya. Kenapa?</p>
<hr />
<p><em>Imbas kembali: Tidak berapa lama dahulu</em></p>
<p>“Ada sesiapa guna kerusi ni, ke” soal Nana.</p>
<p>Tidak perlu dipandang, dia yakin, Nana yang sedang berbicara
dengannya. Daniel mengangkat muka.</p>
<p>Ya, Nana.</p>
<p>Senyuman dengan pantas terukir. Nana yang terkejut dengan senyuman
Daniel itu, hanya mampu tersenyum nipis. Waktu itu dia tidak tahu siapa
gerangan gadis itu, rupa-rupanya itulah Nana.</p>
<p>“Boleh saya ambil kerusi ni?” soal Nana, lembut.</p>
<p>Daniel mengangguk. “Ya, boleh, boleh.”</p>
<p>Setiap tingkah Nana dipandang Daniel. Rimas Nana dibuatnya. Nana cuba
menarik kerusi itu dengan cermat menuju ke tempat perbincangan dia dan
rakan-rakan yang tidak jauh daripada tempat Daniel duduk.</p>
<p>Sesampai sahaja di tempatnya. Nana yang cuba duduk diusik oleh
rakan-rakannya.</p>
<p>“<em>Crush</em>?”</p>
<p>“Shhh,” Nana cepat saja meminta mereka diam. Takut didengari Daniel.
Namun Daniel tidak mendengar, sibuk menelaah bukunya.</p>
<p>“Untunglah, aku takde pun <em>crush</em>. Dah bertahun kat sekolah
ni,” celah rakan Nana, masih ingin menyakat. Empat lagi rakan-rakan Nana
tergelak.</p>
<p>Nana kalah dengan rakan-rakannya yang terus-terus mengusik. Dia diam.
Dalam pada itu, pandangannya sekali-sekala dialihkan kepada Daniel.
Siapa mamat ni?</p>
<p>“5 BS,” rakannya membisik ke telinga Nana.</p>
<p>Nana menjeling. Macam mana pulak diorang boleh baca fikiran aku
ni?</p>
<p>“Daniel.”</p>
<p>Nana mengetap bibir. Daniel dikerling. Senyuman terukir.</p>
<hr />
<p>“Tunang?” Lisa dan Daniel seiring tersentak.</p>
<p>“Yalah. Takkan nak biar kamu macam tu je. Plan nak kahwin, tak
tunangkan pulak. Kang ada yang kebas pulak kang,” jelas emak Daniel.</p>
<p>Daniel garu kepala. “Macam tak perlu je. Apa kata orang nanti?”</p>
<p>“Siapa yang akan tahu? Tak boleh nak buat secara rahsia ke?” sela
papa Lisa. “Atau kamu nak beritahu semua orang?”</p>
<p>“Bagus jugak idea tu,” disokong mama.</p>
<p>Lisa angkat kening. <em>No way in hell!</em></p>
<p>“Emm…tak kisahlah. Yang penting, takde siapa tau. <em>And, no rings
please,</em>” Lisa merayu.</p>
<p>Empat pasang mata memandang Lisa dengan pelbagai pandangan.</p>
<p>“Baik tak payah tunang, kalau takde cincin. Apa tandanya kamu dah
bertunang?” soal ayah Daniel. Ketawa sedikit. “Budak-budak zaman
sekarang, tengoklah.”</p>
<p>Tiga yang lain turut ketawa. Daniel memandang Lisa sekilas.</p>
<p>“Betul tu, ayah. Tak payahlah cincin. Malas nak menjawab-jawab kalau
kawan-kawan tanya. Lagipun, cikgu-cikgu kat sekolah tu, ada yang tak
sporting. Mahu tak dikerat tangan saya kalau nampak saya pakai cincin?”
Daniel cuba menerangkan.</p>
<p>Agak lama orang-orang tua mereka berdiam diri. Akhirnya papa Lisa
bersuara.</p>
<p>“Tak kisahlah.” emak mengalah. “Janji korang tunang sudah. Ini, sebab
kami percayakan kamu berdua, faham. Kalau tak, jangan haraplah boleh
lepas tak pakai cincin.”</p>
<p>“Betul tu,” balas ayah Daniel.</p>
<p>Daniel telan liur. Lisa mengangguk lemah. Kedua mereka ibarat menanti
hukuman mati. Apakan tidak, dua orang remaja sudah pun ditetapkan bakal
pasangannya, lebih-lebih lagi yang bukan pilihan mereka sendiri.</p>
<h2 id="bab-4">BAB 4</h2>
<p>“Sebulan lagi, dah rasmi!” Daud berteriak sebaik sahaja sampai di
kelas 5 BS.</p>
<p>Rakan-rakan sekelasnya tercengang. Yazid pula tersengih.</p>
<p>“Dah rasmi apa? Ummu dengan kau nak bertunang?” jerit Yazid. Khalid
menepuk tangan, macam beruk. Seronok betul mengenakan kawannya.</p>
<p>Pelajar 5 BS turut sama bersorak, mengusik Daud. Daud buat muka
bilis. Daniel telan liur 15 kali. Cakap pasal tunang, memang meremang
bulu roma dia.</p>
<p>“Takdelah.” Daud membuka gulungan kertas A4 di tangannya dan
menayangkan kepada rakan sekelasnya. “Ni ha.”</p>
<p>“Apa tu?” seru seorang pelajar perempuan daripada belakang kelas.
“Tak nampak tau tak!” Rakannya yang disebelah turut menyambung.</p>
<p>Pelajar lain gelak. “Haah la Daud. Mana nampak. Apa tu,
cakaplah?”</p>
<p><em>“Dance…wait-for-it…showdown!”</em> Daud berteriak, disambut oleh
sorakan rakan-rakannya.</p>
<p>Khalid membulat mata mendengarnya. “Serius ke? Siapa yang
<em>organize?</em>”</p>
<p>Daud menghulurkan kertas tersebut kepada pelajar yang berada di
hadapannya. Menghadap ke papan hitam dan menulis butiran lengkap
pertandingan, supaya lebih jelas.</p>
<blockquote>
<p>Dance Showdown Sekolah Menengah Taman Bunga</p>
</blockquote>
<blockquote>
<blockquote>
<p>Tarikh: (Sekian sekian sekian)</p>
</blockquote>
</blockquote>
<blockquote>
<blockquote>
<p>Tempat: Dewan Utama Sekolah</p>
</blockquote>
</blockquote>
<blockquote>
<blockquote>
<p>Minimum: Seorang</p>
</blockquote>
</blockquote>
<blockquote>
<blockquote>
<p>Maksimum: 15 peserta untuk satu kumpulan</p>
</blockquote>
</blockquote>
<blockquote>
<blockquote>
<p>Kategori: 2 (Lelaki &amp; Perempuan)</p>
</blockquote>
</blockquote>
<blockquote>
<blockquote>
<p>Yuran: RM50 setiap penyertaan</p>
</blockquote>
</blockquote>
<blockquote>
<p>Penganjur: Kelab Kebudayaan &amp; Kesenian Sekolah Menengah Taman
Bunga*</p>
</blockquote>
<p>“Ruginya kalau masuk sorang,” rungut seorang pelajar.</p>
<p>“Kau nak masuk sorang ke?” seorang lagi menyoal.</p>
<p>Tersengih, alamak kantoi. “Err..takdelah. Cakap je. Rugi siapa-siapa
yang nak masuk sorang tu, kena bayar RM50 untuk diri sendiri je. Kalau
ada group, boleh bahagi-bahagi duit tu. Tak terasa sangat.”</p>
<p>Daud meletakkan kembali kapur di tangan.</p>
<p>“Ok, siapa yang nak masuk, bagi nama dan <em>student ID</em> kepada
aku. Nanti aku serahkan dekat diorang.” Sebagai ketua kelas, Daud segera
menunaikan tanggungjawabnya.</p>
<p>Dia berlalu menuju ke tempat duduknya di sebelah Daniel.</p>
<p>“Kau rasa sempat ke nak <em>prepare</em> sebulan ni?” soal Yazid
sebaik saja Daud duduk.</p>
<p>Khalid angkat bahu. “Boleh je. Lama kot sebulan tu. Amacam, Daniel,
nak join tak?”</p>
<p>Memang sedari awal tahun ni, acara <em>Dance Showdown</em>
dinanti-nanti oleh mereka bertiga. Hampir setiap tahun mereka
menyertainya. Tidak pernah kisah untuk menang, cuma mahu tunjukkan
kemampuan dan bakat menari. Tapi tahun ini, mereka berazam mahu
memberikan yang terbaik, supaya dapat menjadi johan.</p>
<p>“Korang nak menangkan, tahun ni? Nak suruh aku <em>join</em>? Hancur
jadinya,” balas Daniel. Dia memang tidak pernah berminat dengan acara
sebegini. Sudahlah tidak pernah menari, memang keraslah jadinya
gerakannya nanti.</p>
<p>Daud gelak. “Kitorang boleh ajar, bro.”</p>
<p>Yazid menjeling Daud. Daud buat-buat tidak tahu.</p>
<p>“Tak sempat, jangan nak merepek,” Daniel membalas.</p>
<p>“Wei, <em>kamon</em> lah. Kita kawan kan. Aku tak kisah tak menang,
janji kita <em>have fun</em>. Lagipun, ni tahun <em>last</em> kita kat
sini. Takpe tak menang, yang penting kita keluar dengan penuh kenangan,”
Daud masih terus memujuk.</p>
<p>Daniel bangun daripada duduknya. “Takpelah, kawan-kawan. Aku ada
benda baaaiiik punya nak <em>tend to</em>. Korang pergilah berlatih
elok-elok dapatkan johan.”</p>
<p>“Kau nak pergi mana ni?” Khalid menyela.</p>
<p>Daniel angkat kening. “Berak. Nak ikut?”</p>
<p>Gelak mereka berempat pecah serentak. Daniel terus berlalu untuk ke
bilik air. Seraya kembali daripada bilik air, dia melintasi papan
kenyataan Kelab Muzikal.</p>
<blockquote>
<p>High School Idol</p>
</blockquote>
<blockquote>
<blockquote>
<p>Tarikh: (Sekian sekian sekian)</p>
</blockquote>
</blockquote>
<blockquote>
<blockquote>
<p>Tempat: Dewan Utama Sekolah</p>
</blockquote>
</blockquote>
<blockquote>
<blockquote>
<p>Minimum: Seorang</p>
</blockquote>
</blockquote>
<blockquote>
<blockquote>
<p>Maksimum: 15 peserta untuk satu kumpulan</p>
</blockquote>
</blockquote>
<blockquote>
<blockquote>
<p>Yuran: RM50 setiap penyertaan</p>
</blockquote>
</blockquote>
<blockquote>
<p>Penganjur: Kelab Muzikal Sekolah Menengah Taman Bunga</p>
</blockquote>
<p>Pertandingan tersebut diadakan bersamaan dengan tarikh <em>Dance
Showdown</em>, masa pun sama. Kelab Muzikal ni cuba nak cari pasal
dengan budak-budak Kebudayaan ke apa? Daniel garu kepala. Dikeluarkan
Blackberry daripada poketnya, diambil kenyataan maklumat tersebut
menggunakan kamera telefon. Dia kembali ke 5 BS.</p>
<p>“Daud, tengok ni,” Daniel segera menunjukkan gambar yang diambilnya
sebentar tadi kepada Daud.</p>
<p>Daud menoleh, “Apa ni?” “<em>High School Idol</em>?” “Whoa!
Bile?”</p>
<p>Bertubi-tubi pernyataan dikeluarkan Daud. Daniel tahu Daud minat
menyanyi, dalam masa yang sama, minat menari juga. Jadi, clash yang
berlaku antara kedua-dua pertandingan ini boleh membuatkan Daud keliru
antara dua. Ecehh.</p>
<p>“Tapi tarikh sama dengan <em>Dance Showdown</em>,” Daniel
menunjuk.</p>
<p>Daud angkat muka. “Siot.”</p>
<p>Daniel gelak, diiringi Daud kemudiannya. “Mencarut pulak.”</p>
<p>“Asal diorang buat perangai macam ni pulak? Siot arr,” sambung
Daud.</p>
<p>“Apa yang siot?” Tiba-tiba Khalid menoleh ke belakang.</p>
<p>Daniel menjelaskan kepada Khalid. Muka Khalid turut berubah. Yazid
yang sedang sibuk melakukan kerjanya turut serta mendengar penjelasan
Daniel.</p>
<p>“Kenapa diorang tak gabungkan je?” Yazid memberi cadangan.</p>
<p>Ketiga rakannya yang lain gelak. “Gabungkan? Apa kau ni. Tak adil
namanya tu.”</p>
<p>Yazid mengangguk, “Hemm…betul jugak.”</p>
<p>“Daud cuba kau tanya kepala <em>Dance Showdown</em> dengan <em>High
School Idol</em> ni, macam mana boleh jadi macam ni?”</p>
<p>Daud garu kepala mendengar permintaan Khalid. “Aku? Asal aku pulak
yang kena?”</p>
<p>“Yalah, sebab kau ketua kelas,” Khalid berkata sebelum diam sejenak.
Sedikit hairan dengan apa yang disebut. “Tak kisahlah sebab apa. Kau
jelah yang tanya, senang cerita.”</p>
<p>“Uisshh…tak naklah.” Daud menggeleng.</p>
<p>“Lupa…Kakak aku AJK Kelab Muzikal. Biar akulah tanya dia,” Daniel
menyelamatkan keadaan. Tersenyum rakannya yang lain.</p>
<p>“Tanyakan sekali nombor telefon dia,” kata Khalid riang.</p>
<p>Daniel pandang tajam, “Serius bro? Langkah mayat aku dulu.”</p>
<p>“Alamak rileks la. Gurau je,” Khalid memujuk.</p>
<p>Waktu rehat tengah hari tiba, Daniel seperti dijanjikannya pergi ke
kelas 6 CS, yang menempatkan Kak Ngahnya.</p>
<p>“Kak,” Daniel daripada pintu belakang kelas memanggil kakaknya,
perlahan yang sedang sibuk berborak dengan rakan-rakannya.</p>
<p>“Kak. Kak Ngah,” panggil Daniel lagi.</p>
<p>“Wei, adik kau tu,” rakan yang tinggi lampai disebelahnya
memberitahunya.</p>
<p>Daniel telan liur. Dia memang agak segan apabila berjumpa dengan
rakan-rakan kakaknya. Sudahlah cantik dan pandai, dan tidak lupa seorang
juga, <em>foreigner</em>, nun jauh dari Korea Selatan.</p>
<p>Kak Ngah melaung dari dalam kelas, “Sinilah!”</p>
<p>Gila arr akak aku ni. Daniel tetap terpacak di muka pintu. Tidak mahu
masuk.</p>
<p>“Pergilah keluar, kesian dia. Segan tu,” rakannya yang lain
menolaknya bangun. Daniel lega.</p>
<p>Kak Ngah dengan malas berjalan keluar.</p>
<p>“Dah makan?” soal Kak Ngah.</p>
<p>Daniel mengangguk, “Kak, akak AJK Kelab Muzikal kan?”</p>
<p>Kak Ngah peluk tubuh, “Naib Pengerusi. Kenapa?”</p>
<p>“Ha, baguslah. Ni, nak tanya sikit. Kenapa tarikh <em>High School
Idol</em> sama dengan <em>Dance Showdown</em>?”</p>
<p>Kak Ngah angkat kening, “Nak masuk dua-dua ke?” kakaknya pandang atas
ke bawah. Daniel bengang. Siot arr akak aku ni.</p>
<p>“Daniel, <em>seriously</em>?”</p>
<p>Daniel kerut kening, “Tak, Daniel tanya bagi pihak kawan-kawan.
Lagipun, kami semua mestilah nak tengok dua-dua <em>show even</em>
kitorang tak masuk bertanding pun.”</p>
<p>Kak Ngah gelak. “<em>Sorry</em>, kitorang memang dah laaammaaa
<em>plan</em> benda ni. Tak boleh tukar. Nak tukar, sila suruh Kelab
Kebudayaan tukar. Ok?”</p>
<p>“<em>Nuna</em>. <em>Kamon</em> lah,” Daniel merayu.</p>
<p>“Ewww…. cakap Korea konon. Ingat aku akan termakan? Makan taik idung
aku lah, baru aku tukar,” Kak Ngah melawak lalu berlalu kembali ke
tempatnya.</p>
<p>Kelihatan tiga rakannya sibuk menanyakan apa halnya Daniel mencarinya
hingga ke kelas. Daniel dengan bengang berpatah balik.</p>
<p>Dia mencari papan kenyataan Kelab Keseniaan &amp; Kebudayaan pula dan
melilau pada perkataan Pengerusi.</p>
<p>Gelak.</p>
<p>Memang sebab muka kau hensemlah dapat jadi Pengerusi.</p>
<p>“Bukan ni Abang Lisa ke?” bisik Daniel perlahan.</p>
<p>Daniel berlalu ke kafeteria, membeli makanan.</p>
<p>“Lisa!” apabila tersedar Lisa berada berhampiran dengannya di
kafeteria, dia terus berteriak.</p>
<p>Lisa menoleh. Senyum. Tunang aku? <em>LOL</em>.</p>
<p>“Kenapa?”</p>
<p>“Tau tak pasal Dance Showdown tu?”</p>
<p>“Tau.”</p>
<p><em>“High School Idol?”</em></p>
<p>“Tau.”</p>
<p>“Tau tak dua-dua tu tariknya sama?”</p>
<p>“Tak pulak.”</p>
<p>Lisa diam. Daniel diam.</p>
<p>“I dah cuba <em>slow talk</em> dengan akak I, tapi dia tak layan.
Cuba tanya abang you, mana tau dia boleh layan?”</p>
<p>Lisa gelak. “Cop. Cop. Cop. Yang you <em>excited</em> sangat ni
kenapa?” Lisa senyum mengusik. “Oh, you nak masuk dua-dua eh?”</p>
<p>Lisa pandang Daniel atas bawah. Daniel bengang. Ni lagi sorang. Aku
cekik karang baru tahu.</p>
<p>“No. <em>My friends.</em> Khalid?” Daniel berkata, menyebut nama
Khalid yang agak popular dalam kalangan pelajar 5 AS itu.</p>
<p>Lisa mengangguk. “<em>No, I don’t buy it.</em>” Sengih. “You kan,
yang nak masuk dua-dua?”</p>
<p>“Lisa, <em>please</em>.” Daniel menggaru rambut. “Aku tak pernah ada
keinginan nak bertanding dalam acara macam tu, OK?” Serius wajahnya
memandang Lisa. Tajam pandangannya membuatkan Lisa sedikit resah. Dia
menelan air liur.</p>
<p>“Ok, sorry,” Lisa cuba mengawal takut. “I tak nak masuk pun <em>High
School Idol</em> tu. Jadi benda ni mungkin takde masalah kat I.”</p>
<p>“<em>But</em>—”</p>
<p>“Tapi, I akan cuba cakap dengan abang I. Cuma jangan berharap
sangatlah, sebab tahulah dia tu macam mana. Boleh jadi keras kepala juga
kadang-kadang.”</p>
<p>Daniel mengangguk. “Oh, kembar dia?”</p>
<p>Lisa geleng. “No. Dia Kelab Muzikal.”</p>
<p>“Pulak dah. Kata kembar, macam mana boleh terpisah ni?”</p>
<p>“Man-man la bro. Nama pun kembar tak seiras. Tak kongsi
<em>placenta</em> pun,” Lisa melawak. “Muka lain-lain, hati lagilah
lain-lain.”</p>
<p>Daniel menggaru kepala. “Ok, <em>thanks for your help.</em>” Daniel
berlalu pergi.</p>
<p>“Daniel, <em>wait</em>.”</p>
<p>Daniel berhenti. <em>Korean-drama-style.</em> Lalu menoleh ke
belakang.</p>
<p>“Kenapa?”</p>
<p>“Baru I ingat. Diorang berdua bergaduh.”</p>
<p>Daniel kerut kening. What? “Jadi apa kaitan diorang bergaduh dengan
<em>Dance Showdown or High School Idol?“</em></p>
<p>“Sorang Pengerusi Kelab Muzikal, sorang lagi Pengerusi Kelab
Kebudayaan. Nampak tak permainan diorang kat situ?” Lisa
menjelaskan.</p>
<p>Daniel menghela nafas. Kanak-kanak ribena betullah. Konon je dah
tingkatan 6. Tapi perangai macam budak tadika.</p>
<p>*“Really?”</p>
<p>“Really.”*</p>
<p>Daniel menggeleng. “<em>Never mind. Thank you, by the way.”</em></p>
<p>Lisa mengangguk. <em>“You’re most welcome.”</em></p>
<hr />
<p>“So macam mana?”</p>
<p>Pertanyaan Khalid hanya disambut gelengan Daniel. *“My sister said
no.* Lagipun dia cuma Vice-Chairman je. Pengerusinya, abang Lisa”</p>
<p>“Oh,” Khalid mengangguk. “So kena pilih salah satu lah.”</p>
<p>“Kita berpecah.” Cadangan Daud disambut aneh rakan-rakannya.</p>
<p><em>“Meaning?”</em></p>
<p>“Yazid boleh masuk <em>High School Idol.</em> Khalid dan aku masuk
<em>Dance</em>.”</p>
<p>Penjelasan Daud membuatkan Yazid panas. “Kamon, bro.”</p>
<p><em>“Ok, ok, stop,”</em> Daniel cuba menenangkan Yazid yang nampak
bengang dan marah. *“I’ll work this out, okay.* Aku dah bincang dengan
Lisa. Mungkin dia boleh mintak tolong abang dia ubah fikiran.”</p>
<p>Yazid kembali tenang.</p>
<hr />
<p>*“No.”</p>
<p>“You’re kidding me.”</p>
<p>“I wish.”* Lisa membalas.</p>
<p>Daniel menumbuk meja. Telefon ditelinga dilekap erat. “Merepeklah
diorang ni.”</p>
<p>“Memang tak boleh nak ubah fikiran diorang. I dah <em>try</em> cakap
dengan diorang berdua, tapi diorang masih cakap tak mau.”</p>
<p>“Takpelah, Lisa. Terima kasih atas segala usaha anda.”</p>
<p>Gurauan Daniel menimbulkan senyuman simpati di bibir Lisa. “OK.
<em>Welcome. I’m sorry.”</em></p>
<p><em>“It’s all right. Bye.”</em></p>
<p>“Kejap! Daniel, I nak cakap sesuatu ni,” suara Lisa tiba-tiba
kedengaran serius.</p>
<p>Eh, berdebar pulak dengar kata-kata Lisa. Dia nak cakap dia suka aku
ke? Puih! Walaupun dia tak ada hati dengan Lisa, tapi kalaulah tiba-tiba
dia <em>confess</em> dekat Daniel, boleh cair jugak. Yalah, Lisa kan
<em>hot</em>.</p>
<p>“Daniel! You dengar tak?” jerkah Lisa apabila tidak kedengaran
respons dari Daniel.</p>
<p>“Oh, ya! Ya! Apa dia?”</p>
<p>“I dapat mesej yang I tak suka,” Lisa berkata.</p>
<p>“Mesej? Mesej macam mana tu?”</p>
<p>Lisa mendengus, seperti bengang dengan Daniel yang tidak faham apa
dimaksudkannya. “Mesej <em>blues.</em>”</p>
<p>Daniel jadi serius mendengarnya. Siapa pula berani hantar mesej-mesej
macam tu?</p>
<p>“Ni dekat <em>apps</em> mana ni?”</p>
<p>“Whatsapp lah.”</p>
<p>“Nombor <em>random</em> ke?”</p>
<p>“Yalah. Kadang-kadang dia hantar gambar ‘d’ juga. Ewww… I dah cuba
<em>block,</em> tapi asyik masuk je mesej macam tu,” Lisa kedengaran
betul-betul terganggu.</p>
<p>Daniel naik marah mendengarkan ada orang mengganggu ’tunang’nya itu.
“<em>Report</em> polis je lah. Macam melampau sangat je.”</p>
<p>“Polis? Boleh ke <em>report</em> benda-benda macam tu? Apa dia boleh
buat?”</p>
<p>“Mungkin diorang boleh <em>trace?</em>” Daniel meneka.</p>
<p>Lisa ketawa kecil. “Kalau setakat <em>trace</em> tu, I rasa you pun
boleh. You kan genius Daniel! Cuba you cari siapa pemilik nombor-nombor
tu semua?”</p>
<p>“OK. Nanti besok kita jumpa,” Daniel membalas. Dia sendiri lupa
kebolehan <em>hacking</em>nya.</p>
<p>Sebelum ni Lisa pernah meminta bantuan Daniel untuk <em>hack</em>
akaun Facebook bekas teman lelakinya, ternyata memang mamat tu curang.
Itu sajalah kesempatan yang Daniel ada untuk menceroboh hak peribadi
orang lain. Selalunya Daniel ni tertib orangnya, tak kacau orang lain.
Tapi Lisa yang kaki buli memang tak bagi can untuk Daniel terus mengikut
prinsipnya.</p>
<p>Talian dimatikan. Daniel kembali meneruskan kerja. Telefon berbunyi,
menandakan ada mesej masuk. Segera dicapai.</p>
<p>Kak Ngah?</p>
<p>“Pandai nyanyi ke?”</p>
<p>Apa akak aku ni? Bingung Daniel.</p>
<p>“Kak Ngah!” jerit Daniel dari dalam bilik. “Akak!”</p>
<p>Pintu yang sememangnya sudah sedia terbuka itu diketuk Abang
Long.</p>
<p>“Apa jerit-jerit tengah malam ni?” marah Abang Long.</p>
<p>Daniel telan liur. <em>“Sorry.”</em></p>
<p>*“Sorry, sorry.* Naik lori la sana,” Abang Long bengang.</p>
<p>Daniel segera bangun dan pergi ke bilik Kak Ngah. Abang Long yang
berada di muka pintu, menampar kasar belakang Daniel.</p>
<p>“Uissh sakit lar.”</p>
<p>Abangnya buat bodoh lalu kembali ke biliknya.</p>
<p>Pintu bilik Auni diketuk. “Masuklah, pintu tak kunci.” Ceria.</p>
<p>Daniel memulas tombol pintu dan kelihatan Kak Ngah sedang sibuk
mengadap laptop kesayangannya.</p>
<p>“Ha, Daniel!” Kak Ngah segera menyapa sebaik sahaja Daniel
muncul.</p>
<p>“Akak, kamon la.”</p>
<p>Kakaknya angkat kening. “Pandai nyanyi ke tak?”</p>
<p>“Siapa yang tak pandai nyanyi. Semua orang pandai nyanyi,” balas
Daniel.</p>
<p>“Ok, akak nak Daniel <em>audition</em> depan akak dulu,” Kak Ngah
senyum.</p>
<p>“Akak ni, sihat ke tak?” Daniel risau.</p>
<p>Kak Ngah mencebik. “Apa yang tak sihatnya. Cepatlah, nyanyi sedap,
baru akak boleh tukar tarikh <em>High School Idol</em> tu.”</p>
<p>“Iya?!!”</p>
<p>“Ya. <em>But, first you have to sing in front of me.</em>”</p>
<p>“Ok, <em>no biggie.</em> Nak lagu apa?” soal Daniel ceria.</p>
<p>Kak Ngah gigit pen. “Faizal Tahir, Gemuruh.”</p>
<p>“Ok.” Daniel sengih. Dia berdiri tegak, ambik <em>feel</em> dan mula
bernyanyi.</p>
<p>Setelah tamat, Kak Ngah sengih. Tangannya ditepuk.</p>
<p>“Ok?” soal Daniel, bangga.</p>
<p>“Ok. <em>To the next round, yeah!</em>”</p>
<p>Biol akak aku ni, fikir Daniel.</p>
<p>“Ok, nak tarikh bila?” Kak Ngah menyoal.</p>
<p>Daniel berfikir lama. “Seminggu lepas <em>Dance Showdown</em>
la.”</p>
<p>“Dua minggu la, eh?” Kak Ngah berkata.</p>
<p>Daniel mencebik. Suka hatilah.</p>
<p>“Ok <em>settle.</em> Terima kasih kak, sayang akak,” gurau
Daniel.</p>
<p>Kak Ngah senyum. “Jangan lupa buat persembahan elok-elok masa
<em>High School Idol</em> tu nanti.”</p>
<p>Daniel angkat kening, “Apa?!!”</p>
<p><em>“Performance.”</em></p>
<p>“<em>Perfomance</em> siapa?”</p>
<p>“Daniel la.” Kata-kata Kak Ngah membuatkan Daniel pening.</p>
<p>“Daniel tak masuk, akak.”</p>
<p>“Ala…tak nak?”</p>
<p>Daniel menggeleng. Kak Ngah gigit bibir. “<em>In that case,</em> kene
buat saing dengan <em>Dance</em> la.”</p>
<p>“Hah?!!”</p>
<p>“Dah tu, Daniel tak nak masuk?” Kak Ngah menyela.</p>
<p>“Apa akak ni. Daniel tak boleh nyanyi la, kak.”</p>
<p>“Tadi sedap je akak dengar.”</p>
<p>“No.”</p>
<p>“Saing <em>Dance</em>.”</p>
<p><em>“Y…y..ye…yes! Yes. I’m in.”</em></p>
<p>“Dua minggu lepas <em>Dance Showdown</em>.”</p>
<p>Kak Ngah senyum. Daniel sugul. Oh, tidak!</p>
<p>“Err…akak.”</p>
<p>“Sampai bila Daniel nak duduk je dalam kelas baca buku, main catur?
Cuba keluar daripada kelas tu, masuk acara yang lebih membina diri,” Kak
Ngah mula membebel.</p>
<p>“Akak, akak tak faham… Daniel tak bolehlah.”</p>
<p>“Ya! Daniel boleh! <em>You’re the man</em>,” Kak Ngah berkata.</p>
<p>“Nanti orang ketawakan Daniel.”</p>
<p>*“So what?* Daniel tak pernah kisah pun orang nak panggil Daniel
<em>nerd</em> ke, <em>geek</em> ke. Kenapa nak kisah sangat kalau
diorang nak ketawakan Daniel pun?” Kak Ngah nampak bengang.</p>
<p>“Daniel tahu kan, yang akak ni sangat popular?” Kak Ngah berkata.</p>
<p>Daniel rasa segan pulak mendengar Kak Ngah puji diri sendiri. Tapi
ada benarnya kenyataannya itu.</p>
<p><em>“But I have the most embarrassing brother in the school.</em>
Daniel tahu tak, macam mana akak pergi sekolah tiap-tiap hari? Malu
fikirkan kawan-kawan sekelas, kawan-kawan kelab gelakkan Daniel.
<em>Nerd, geek. Do you think I like you being called that?“</em></p>
<p>Daniel menggeleng.</p>
<p>“Ha tau pun. <em>Please,</em> kalau Daniel tak nak tolong diri
sendiri pun. Tolonglah akak,” rayu kakaknya.</p>
<p>Daniel telan liur. “Ok.”</p>
<p>“Macam tu lah adik akak.”</p>
<p>Daniel pening. Apa aku dah buat dengan hidup aku ni?</p>
<h2 id="bab-5">BAB 5</h2>
<p>“Dua minggu lepas <em>Dance</em>?”</p>
<p><em>“Sweet!”</em></p>
<p>Seronok kelas 5 BS mendengarnya. Daud yang sedang sibuk menulis butir
baru tentang <em>High School Idol</em> di papan hitam turut
tersengih.</p>
<p>Gembira mereka bukannya sebab nak masuk kedua-dua acara, tetapi
gembira dapat menyaksikan kedua-dua acara sekali, tanpa perlu
memilih.</p>
<p>Daniel pula cuba untuk tidak mempedulikannya. Dia seboleh-bolehnya
mahu merahsiakan penyertaannya dalam <em>High School Idol.</em> Saringan
pertama untuk <em>High School Idol</em> akan diadakan pada Jumaat
sebelum <em>Dance Showdown</em>. Namun Daniel tidak perlu melalui
saringan pertama, kedua, mahupun ketiga untuk beraksi di <em>Finale High
School Idol,</em> kerana kakaknya sudah pun menyediakan ruang untuknya.
Sepatutnya hanya 12 peserta atau kumpulan yang akan beraksi, namun kali
ini, terdapat 13 peserta yang bakal beraksi. Tiada siapa yang
mempertikaikan. Kerana siapa yang akan beraksi di <em>finale</em> akan
dirahsiakan. Kejutan kononnya.</p>
<p>Sedari semalam dia asyik memikirkan lagu apa yang boleh dia bawa,
pakaian apa yang perlu dipakai, dan tidak perlu dikatakan lagi
gementarnya untuk menyanyi di khalayak ramai nanti.</p>
<p>“Yazid, kau masuk nyanyi solo je la. Suara kau sedap kan?” Khalid
berkata.</p>
<p>Yazid gelak. “<em>No way.</em> Kita kena bertiga. Daniel? Kamon.”</p>
<p>Khalid dan Yazid memandang Daniel. “Jom lah.”</p>
<p>Daniel menggeleng. Dia jungkit bahu. “No.”</p>
<p>“Ok. <em>Fine.</em> Tahun ni, kau terlepas, tapi lain kali ada
pertandingan macam ni, kau kena masuk. Tak kisahlah, <em>High School
Idol</em> ke, <em>Dance Showdown</em> ke, yang penting kau masuk,”
Khalid memberi amaran.</p>
<p>Daniel mengurut dahi. “Merepek.”</p>
<p>Yazid menarik kolar baju Daniel. Membuatkan dia terkehadapan.
“Urgkk.”</p>
<p><em>“We’re serious.”</em></p>
<p>“Ok…” dalam nafas yang agak tercungap, Daniel membalas. Yazid
melepaskan Daniel. “Macam nilah, baru kawan aku.”</p>
<p>Daniel sengih.</p>
<p>Daud sedang sibuk mengumpulkan senarai nama pelajar yang ingin
bertanding dalam <em>Dance Showdown</em> dan <em>High School Idol</em>.
Ketua kelaslah katakan.</p>
<p>“Kau tau tak, 5 AS siapa yang masuk <em>Dance</em>?” soal Khalid,
sambil mengunyah kacang badam yang disorok di bawah mejanya.</p>
<p>Daniel dan Yazid hairan. “Mana aku tahu.” Serentak dijawab.</p>
<p>“Lisa.”</p>
<p>“<em>Of course</em> la, tiap-tiap tahun dia masuk,” balas Yazid.</p>
<p>Khalid gelak. “Memanglah. Aku nak cakap, aku yakin tahun ni, group
dia mesti <em>hot</em> gile.”</p>
<p><em>“Meaning?”</em> Daniel kurang senang.</p>
<p>“Yelah, dah <em>senior,</em> mesti baju diorang <em>low cut</em>
sikit. Uisshh,” Khalid menjelaskan.</p>
<p>Yazid gelak. Daniel cuba gelak. Kawan aku tu, <em>slash</em> tunang
aku.</p>
<p>“<em>Group</em> Lisa, siapa je biasanya? Tak ingatlah,” Daniel
menyoal, mengalihkan perhatian rakannya daripada pakaian yang akan
dipakai Lisa.</p>
<p>“Kira, yang muka sebijik macam Lisa tu. Yana. Nia. Hara.” Khalid
mengira-ngira. “Intan.”</p>
<p>“Intan mana <em>join</em>. Dia nyanyi je kan,” Yazid membidas.</p>
<p>“Haah. Dah tu jela, 5 orang.”</p>
<p>Daniel mengangguk.</p>
<p>“Daniel, ada orang nak jumpa,” Daud menepuk bahu Daniel.</p>
<p>Daniel angkat muka. Menggaru hidung dan keluar ke kelas. Kelihatan
tiada siapa di luar. Dia masuk ke kelas kembali, kelihatan Daud, Khalid
dan Yazid sedang mentertawakannya. <em>Chulalongkorn</em> punya
kawan.</p>
<p>Daniel kembali ke tempatnya. “Lawak, memang lawak.” Perli Daniel.</p>
<p>“Kau ingat siapa nak jumpa, Nana eh?” usik Daud.</p>
<p>“Dahlah.” Rakannya-rakannya masih terus mengusiknya tentang Nana.
Sampai naik rimas Daniel dibuatnya.</p>
<hr />
<p>Daniel menunggu Lisa di bawah pohon kemboja yang sekecil kita.
Menanti di mahligai mainan. Kita bina bersama dari dahan yang rapuh—</p>
<p>“Hoi!” Daniel terasa bahunya ditolak, Lisa berdiri di sebelahnya
dengan riak wajahnya menahan tawa melihat Daniel. “Berangan apa ha?”</p>
<p>Lisa meletakkan beg sandangnya ke atas meja batu yang dicat seperti
kayu itu dan duduk di bangku kecil dengan gaya anggunnya. Apa da minah
ni, orang lain bawa beg sekolah nak menuntut ilmu, dia bawa beg nak
pergi konsert. Esh, dah dahlah tu nak kecam Lisa, kang betul jadi bini
kau baru tau! Daniel mengingatkan dirinya sendiri.</p>
<p>“I dah tak tahan dengan siapa-siapa yang kacau I ni. Geli tau,” Lisa
membebel, dia mengeluarkan telefon dari beg dan menyerahkannya kepada
Daniel.</p>
<p>“<em>Password</em>?” Daniel menyoal dan menghalakan skrin telefon ke
arah Lisa.</p>
<p>“Opps…” Lisa segera melukis corak kata kunci untuk Daniel.</p>
<p>Daniel membuka aplikasi Whatsapp dan mencari nombor tersebut yang
berada di atas sekali. Baru saja menghantar mesej dan gambar ‘d’ nya
lagi. Merah muka Daniel menahan marah. Memang nak kasi potong siapa yang
hantar gambar macam ni.</p>
<p>Daniel lantas mengalihkan tumpuannya kepada laptop miliknya yang
sudah tersedia dibuka sementara menanti Lisa datang. Dia memulakan
kerjanya sambil Lisa memandang saja setiap yang dilakukan Daniel. Kagum
dia melihat hacker sedang buat kerja, rasa macam dalam cerita Netflix
pula.</p>
<p>“You nak minum tak?” Lisa bertanya kepada Daniel setelah lebih
setengah jam Daniel menelaah komputernya. Masa berlalu pantas bagi
Daniel, tapi tidak Lisa yang sudah kebas punggungnya menunggu Daniel
buat kerja.</p>
<p>Daniel tidak membalas. “I belikan air tau!” Lantas Lisa bangun
meninggalkan Daniel sendirian.</p>
<p>Gigih Daniel cuba mencari jawapan, harapnya jumpalah dan boleh dibawa
ke kantor polisi supaya mendapat pengadilan sepatutnya orang seperti
ini. Kalaulah dia orang dewasa yang mengganggu budak bawah umur, memang
Daniel sendiri yang nak bagi penumbuk dekat mamat tu. Itupun kalau
lelaki tu diikat di kerusi dan dia boleh menumbuk sesuka hatinya. Kalau
tak, dia tak berani.</p>
<p>Ha! Dapat pun!</p>
<p>Teruja Daniel apabila dia dapat menjumpai rangkaian nombor tersebut
yang salah satunya bersambung dengan akaun di internet. Dia membuka
akaun tersebut untuk mencari klu pemiliknya. Air liur ditelan dan
tekaknya terasa kering. Nasib baik Lisa tengah belikan air.</p>
<p>Namun hatinya terbakar dan otaknya rasa mahu meletup melihatkan
pemilik akaun tersebut.</p>
<hr />
<p>“Lepas <em>test</em> je, terus <em>Dance</em>. Memang pandai betul
budak-budak ni susun acara,” Yazid mengurut lehernya.</p>
<p>Selesai saja ujian untuk bulan itu, para pelajar akan dihidangkan
dengan antara acara paling dinanti mereka, <em>Dance Showdown</em>.</p>
<p>Terdapat 12 kumpulan dan individu yang layak ke <em>finale Dance
Showdown</em>, termasuk kumpulan <em>The Three Musketeers</em> yang
dianggotai Daud, Khalid dan Yazid.</p>
<p>Tiada siapa yang mengetahui siapa yang layak, kecuali peserta itu
sendiri. Namun, Daniel tetap mengetahui <em>The Three Musketeers</em>
layak ke <em>finale</em>, kerana sudah terang-terang mereka itu rakan
baiknya.</p>
<p>“Daud, kau dah sediakan <em>tape</em> tu?” soal Khalid.</p>
<p>“Beres.” Daud sengih.</p>
<p>Suasana di kafeteria pada hari itu sungguh berlainan dengan hari-hari
biasa. Yalah, baru habis <em>test</em>. Hilangkan <em>tension</em>.
Empat rakan duduk semeja di kafeteria. Di tempat biasa mereka.</p>
<p>“Kau bawak sepanduk, baik punya untuk kitorang nanti tau,” Yazid
memberitahu Daniel.</p>
<p>Gelak. “Tengoklah kalau aku rajin,” Daniel membalas.</p>
<p>“Taufiq.”</p>
<p>Khalid membisikkan nama Jefri kepada mereka. Semua memandang ke arah
yang dilihat Khalid. Taufiq sedang duduk bersama geng-geng nya,
bersebelahan dengan meja Lisa.</p>
<p>Aikk, kata pindah sekolah? Tak pindah, pindah pun mamat tu.</p>
<p>Memang satu geng la semua tu. Geng Taufiq dan Khairy serta Geng Lisa,
merupakan antara geng yang dikenali ramai di Sekolah Menengah Taman
Bunga untuk batch mereka. Keempat mereka memandang dengan penuh
irihati.</p>
<p>“Untunglah kaya, <em>glamour</em>,” balas Daud. “Kalau diorang duduk
serumah dengan aku, boleh <em>glamour</em> macam sekarang tak,
agak-agak?”</p>
<p>Gelak pecah. Daud sememangnya diketahui agak susah keluarganya.
Bukanlah susah, tetapi sangat sederhana. Tapi dengan otak geliga Daud,
mereka yakin nasib keluarga mereka akan berubah nanti.</p>
<p>“Seronok ke jadi <em>glamour</em>? Buat itu, buat ini, orang pandang,
orang ngumpat aje?” Khalid menyela.</p>
<p>“Cuba korang bayangkan aku <em>couple</em> dengan Lisa tu,” tiba-tiba
Yazid bersuara.</p>
<p>Tersedak Daniel. Dia melepaskan tawa. “Kau? Lisa?”</p>
<p>Yang lain turut serta ketawa. “Jangan mimpilah, Yazid. Dia tu,
standard jauh gilos dengan kau.”</p>
<p>“Ala…aku suruh bayangkan je kan, bukan apa pun,” Yazid membalas.</p>
<p>“Tak boleh nak dibayangkan pun,” balas Daud. Ketawa lagi.</p>
<p>Tiba-tiba belakang Daud ditepuk. Mereka menoleh. Kelihatan seorang
pelajar perempuan yang mereka yakin merupakan pelajar 5 CS berdiri di
belakang Daud.</p>
<p>“Cik Abang semua, nak berseronok pergilah ke sarkas. Bukan sini
tempatnya. Gelak kuat-kuat, macam orang tak bertamadun,” bebel gadis
itu.</p>
<p>Daniel cuba menahan gelak.</p>
<p>“<em>Really</em>?” Yazid mahu melawan, tetapi dihalang Daud.</p>
<p>“Err…<em>we’re sorry</em>,” balas Daud sambil memberi senyuman manis.
Cair barangkali dengan senyuman Daud, gadis itu mengangguk lalu kembali
duduk di tempatnya.</p>
<p>“Kecohlah diorang ni. Gelak pun tak boleh,” omel Khalid.</p>
<p>“Biasalah, manusia,” Daniel bersuara.</p>
<p>“Daniel, kau nak tengok kitorang praktis tak?” Khalid menyoal.</p>
<p>Daniel sengih. “Boleh je. Kat mana?”</p>
<p>“Baik punye tempat.” Khalid membalas. Yang lain turut mengangguk
sambil tersenyum, Daniel saja yang masih tidak tahu apa tempatnya.</p>
<hr />
<p>Bilik bawah tanah itu berada betul-betul di bawah kedai buku milik
ayah Khalid. <em>Seriously</em>, praktis bawah tanah?</p>
<p>Bilik itu agak luas, ada memuatkan sofa lusuh, radio, serta beberapa
peralatan elektrik untuk memainkan alat muzik.</p>
<p>Agak selesa dan sesuai untuk dijadikan bilik latihan menari, cukup
untuk hampir tujuh orang berlatih.</p>
<p>“Memang <em>port</em> kau ke ni?” Daniel menyoal.</p>
<p>“Abang aku punye. Aku tumpang. Dia pun sekarang tengah sambung
belajar kan, aku sebat lah apa lagi,” balas Khalid sambil membuka radio
di situ, dan memasang sebuah tape.</p>
<p>Abang Khalid kini berada di USA, belajar dalam bidang kejuruteraan.
Tidak begitu kacak seperti Khalid, tetapi sangat pandai, berbanding
Khalid. Kah kah kah.</p>
<p>“<em>Start</em> lah,” Daniel berkata, sambil merebahkan punggung di
atas sofa.</p>
<p>“<em>Supervisor</em>!” usik Daud.</p>
<p>Muzik bermula.</p>
<p>Ternganga Daniel sebaik saja melihatkan tiga orang rakannya
mempersembahkan lagu yang diyakini KPOP oleh kumpulan yang diyakini KPOP
itu. Tangannya ditepuk sekuat hati. Hebat.</p>
<p>“Rilek bro. Ada satu lagi lagu,” Khalid berkata.</p>
<p>“Ye ke?” Daniel menunggu dengan <em>excited</em> untuk mereka
memulakan lagu kedua.</p>
<p>Telefon bimbit Daniel berdering. Dia segera mengeluarkannya daripada
beg sandangnya.</p>
<p>“Korang <em>rehearse</em> la. Aku angkat <em>call</em>,” Daniel
berkata.</p>
<p>Yang lain, tidak mahu membuang masa meneruskan latihan mereka.</p>
<p>Nombor yang tidak dikenali terpapar di skrin Blackberry nya. Daniel
angkat kening. Siapa ni? Butang hijau ditekan.</p>
<p>“Helo,” Daniel menyapa.</p>
<p>“Helo.”</p>
<p>Suara tidak dikenali. Perempuan.</p>
<p>“Siapa ni?”</p>
<p>Soalan Daniel dibalas tawa. “Oh, <em>sorry</em>. Saleha. Leha.”</p>
<p>Saleha? Saleha mana lorh?</p>
<p>“Maafkan saya, tapi Saleha yang mana satu, ya?” Daniel menyoal.</p>
<p>Gelak lagi. “Siti Saleha. Saya sekelas dengan adik awak, Syazwan.
Kelas 3 BS.”</p>
<p>“Oh.” Sepatah keluar daripada mulut Daniel. “Nak cakap dengan Syazwan
ke ni?”</p>
<p>“Oh tak.” Ketawa lagi. “Saya cuma nak cakap—”</p>
<p>Terhenti. Ketawa kedengaran. Bukan ketawa Saleha, tetapi ketawa orang
lain. Perempuan. Budak ni buat kerja dajal ke apa, main-mainkan
senior?</p>
<p>“Saleha cuma nak cakap, yang dia dah lama minat kat Abang Daniel!”
Kedengaran suara gadis lain yang tidak dikenali.</p>
<p>Bagai nak terhenti jantung Daniel. Ini betul-betul atau main-main?
Ada jugak orang minatkan aku, selama aku jadi <em>nerd</em> kat sekolah
ni.</p>
<p>“Uisshh, kurang asam lah kau ni!” kali ini kedengaran suara Saleha
memarahi rakannya.</p>
<p>Daniel mula rasa pelik. Talian termati. Atau sengaja dimatikan. Dia
tidak tahu. Daniel menggeleng. Entah siapa pula Saleha ni, dia pun tidak
tahu. Mungkin tengah main <em>Truth or Dare</em> barangkali, dail nombor
yang tidak dikenali dan kena cakap “<em>I love you</em>”?</p>
<p>Tapi, macam mana dia tahu aku abang Syazwan?</p>
<p>Aneh. Hati berbunga sekejap, namun hilang bila teringat itu mungkin
sekadar prank atau mainan budak-budak.</p>
<p>Daniel kembali ke bilik latihan rakannya. Kelihatan mereka sedang
berehat sambil berbincang tentang persembahan mereka.</p>
<p>“Siapa <em>call</em>?” soal Yazid sebaik Daniel muncul di bilik
itu.</p>
<p>Daniel jungkit bahu. “Entah. Budak main-main.”</p>
<p>“Semalam pun aku dapat <em>call</em> daripada sorang budak ni,
Saleha.”</p>
<p>Ayat Khalid membuatkan Daniel angkat kening.</p>
<p>“Dia nak cakap apa entah, tapi terputus,” sambung Khalid.</p>
<p>“Tadi dia <em>call</em> aku jugak,” Daniel membalas.</p>
<p>Khalid memandang Daniel, aneh. “Serius?”</p>
<p>Daniel angguk. “Dia saja main-main kut. Kenakan senior. Dia kata dia
sekelas dengan adik aku.”</p>
<p>Ketawa mereka kedengaran kuat.</p>
<p>“Budak-budak zaman sekarang. Yang perempuan pun sibuk nak menyakat
orang jugak,” Khalid ketawa sambil berkata.</p>
<p>“Korang muktamad dah nak bawak lagu-lagu ni?” soal Daniel.</p>
<p>“Yalah. Lagi dua hari ni, nak tukar apa pulak,” Yazid menjawab.</p>
<p>Telefon Daniel berbunyi, ada mesej baru.</p>
<p>“<em>Sorry</em>, Abang. Saya nak cakap yang saya berminat nak masuk
Kelab Catur. Dan saya nak mulakan latihan dengan abang atau mana-mana
senior yang lain. Saya dah suruh Syazwan sampaikan, tapi abang tak beri
respons, mungkin Syazwan terlupa. Sekian, terima kasih. Minta maaf.”</p>
<p>Panjang mesej dia.</p>
<p>Daniel mahu sengih, tapi melupakan hasratnya kerana malas ingin
menjawab jika ditanya atau disakat rakan-rakannya.</p>
<p>“Korang semua nak masuk <em>High School Idol</em> tu? Besok ada
audition kan,” Dan Idoliel berkata.</p>
<p>“Yazid dengan Khalid la. Aku tak boleh. Suara aku biasa je,” Daud
merendah diri.</p>
<p>Tergelak mereka bertiga. Entah apa-apa entah kawan yang sorang
ni.</p>
<p>“Eleh, Daud, kamon lah. Suara kau bak buluh perindu kot. Rugi tak
masuk,” pujuk Yazid.</p>
<p>“Korang nak masuk <em>Idol</em> tu solo ke, group?” Daniel
menyoal.</p>
<p>“Belum fikir lagi,” Khalid menjawab.</p>
<hr />
<p>Yazid dan Khalid sudah pun meninggalkan bilik latihan itu untuk
pulang ke rumah. Daniel meneguk air dari botol dan memandang Daud yang
sedang mengemas bilik latihan bawah tanah itu.</p>
<p>“Kenapa tengok je? Tolonglah sini,” Daud berkata apabila Daniel hanya
memerhatikannya saja tanpa sebarang reaksi.</p>
<p>Daniel mendekati Daud yang sedang membongkok di hadapan meja kopi,
lalu menolak rakannya itu ke belakang sehingga terduduk di atas sofa.
Kolar baju Daud ditariknya.</p>
<p>“Woi, kau kenapa doh?!!” jerit Daud yang berang dengan tindakan
Daniel.</p>
<p>“Kenapa kau kacau Lisa, setan?!! <em>Pervert</em>!” Daniel menengking
Daud, membuatkan Daud kaget. Pertama kali dia melihat Daniel mengamuk
dengan begitu menakutkannya.</p>
<p>“Apa kau cakap ni?” Daud cuba menolak Daniel namun tidak dapat
berganjak. Walaupun Daniel kaki bangku, tapi ketinggian Daniel yang
melebihi 185 cm itu memberi kelebihan kepada kekuatan tubuhnya.</p>
<p>“Aku tahu kau selalu hantar mesej lucah dekat Lisa,” Daniel
memberitahu, matanya tajam merenung ke dalam mata Daud.</p>
<p>Daud menggeleng. “Kau dah silap orang. Aku tak pernah buat macam
tu.”</p>
<p>“Penipu!!” tengking Daniel dengan cengkaman yang semakin kuat di
kolar baju Daud menyebabkan Daud rasa dirinya ditarik ke depan. “Aku
akan report polis, apa kau buat. Tapi sebelum tu, biar aku bagi sebijik
dulu.”</p>
<p>Daniel bersedia untuk menumbuk Daud, tapi dia lebih lincah dan sempat
mengelak. Kedua-dua mereka bergelut buat seketika dan ternyata Daud
lebih berkebolehan dalam street fight dan kelincahannya bergerak berkat
ilmu silatnya menyukarkan Daniel untuk memperlakukannya dengan
teruk.</p>
<p>“Berhenti! Baik kau berhenti!” Daud sudah menjauhkan diri dari
Daniel. “Sumpah aku tak pernah hantar mesej lucah dekat Lisa! Demi—”</p>
<p>“Tak payah nak main-main sumpah, aku ada buktinya!” Daniel meluru ke
arah Daud dan mereka bergelut lagi.</p>
<p>Sekali Daniel menumbuk, dua kali Daud membalas. Mereka terus
bertempur sehinggalah pintu bilik itu terbuka dan Khalid muncul di ruang
pintu. Dia bergegas cuba meleraikan kedua-dua rakannya itu dari terus
bergaduh.</p>
<p>“Kenapa dengan korang ni?!” Khalid yang bertubuh kecil itu ternyata
tidak dapat berbuat apa-apa. Namun dia mencuba sedaya-upaya yang dia
mampu untuk menarik Daniel dari Daud.</p>
<p>“Kenapa dengan korang ni?!” Khalid yang bertubuh kecil itu ternyata
tidak dapat berbuat apa-apa. Namun dia mencuba sedaya-upaya yang dia
mampu untuk menarik Daniel dari Daud.</p>
<p>“Dah! Dah! Berhenti!”</p>
<p>“Jangan halang aku! Aku nak kerjakan dia!” Daniel membantah apabila
Khalid berjaya menariknya jauh dari Daud dan menghalang
pergerakannya.</p>
<p>Khalid menolak Daniel sehingga dia terduduk di atas sofa. Dia
memegang kedua-dua belah bahu Daniel dan cuba bercakap dengan
tenang.</p>
<p>“Apa kena ni? Kenapa sampai bertumbuk?”</p>
<p>Daniel mengeluarkan telefon dari poket seluarnya dan menunjukkan
screenshot yang diambil dari telefon Lisa. Beberapa keping gambar itu
menunjukkan mesej lucah yang dihantar kepada Lisa dan nombor yang
menunjukkan bukti bersambung dengan akaun di internet milik Daud.</p>
<p>Khalid meneliti gambar-gambar itu dan berkerut dahinya. Dia menatap
kembali Daud yang sudah pun berdiri agak jauh dari mereka berdua. Daud
rasa tidak senang dengan pandangan yang diberikan Khalid membuatkan dia
memberontak.</p>
<p>“Itu fitnah! Khalid, aku tak pernah hantar mesej lucah dekat Lisa,”
Daud cuba membersihkan namanya dari sebarang tuduhan keji.</p>
<p>Dia mendekati mereka berdua namun Khalid mengangkat tangan memintanya
tunggu di situ. “Jangan datang, bro. Aku tak nak korang berantam
lagi.”</p>
<p>“Tapi aku memang tak bersalah, Khalid,” Daud berkata.</p>
<p>“Kita keluar dulu,” Khalid berkata kepada Daniel. Sekurang-kurangnya
di luar ada orang lain yang akan membantu dan menghalang mereka dari
bergaduh.</p>
<p>Daniel menurut kata Khalid dan mengambil begnya tanpa memandang
Daud.</p>
<hr />
<p>Sekembali ke rumah, Daniel berjumpa dengan Kak Ngah.</p>
<p>“Akak, Daniel rasa, <em>better</em> Daniel masuk saringan tu. Macam
tak adillah tiba-tiba terus masuk <em>finale</em>,” Daniel bersuara.</p>
<p>Kak Ngah memandang Daniel dalam-dalam. “Serius?”</p>
<p>“Serius.”</p>
<p>“Tak takut?”</p>
<p>“Takut dengan apa?”</p>
<p>“Juri?”</p>
<p>“Siapa jurinya?”</p>
<p>“Kawan-kawan akak lah.”</p>
<p>“Emm…tapi boleh tak <em>audition</em> tu dibuat tanpa ada
penonton?”</p>
<p>Kak Ngah gelak. “Memanglah, <em>audition</em> tu buat kat tempat
tertutup. Yang tengok cuma kami-kami je, AJK Muzikal. Orang lain tak
tahu punya Daniel masuk <em>audition</em>.”</p>
<p>“Bereh lah kak.”</p>
<p>“Tapi, Daniel kena buat betul-betul. Kalau buat main-main, nyanyi
macam katak, akak masukkan pergi <em>finale</em>. Biar semua orang
dengar suara katak Daniel tu,” Kak Ngah membalas.</p>
<p>“Ok.”</p>
<p>Daniel menjawab lemah. Baru je nak lepaskan diri daripada <em>High
School Idol</em> ni. Eiissh, akak aku yang sorang ni. Saja je dia nak
kenakan orang.</p>
<p>Malam itu Daniel menelefon kembali Saleha. Ingin juga dia berdepan
dengan Syazwan, tapi tunggulah nanti. Tiada mood nak berborak dengan
adiknya itu.</p>
<p>“Hello.”</p>
<p>“Abang Daniel?”</p>
<p>“Yes, arrr…Saleha.”</p>
<p>“I’m sorry.”</p>
<p>“<em>It’s okay</em>,” Daniel membalas. Telan liur. “Abang cuma nak
minta nama penuh dan nombor kad pelajar.”</p>
<p>“Ok.”</p>
<p>“<em>Thanks</em>,” Saleha berkata setelah memberi nama dan nombor ID
pelajarnya.</p>
<p>“<em>You’re welcome</em>. Sepatutnya kena jelaskan yuran kelab untuk
setahun. Tapi rasanya tak perlulah, sebab pertandingan catur pun dah
lepas.”</p>
<p>“Takpelah. Saya akan bayar. Mungkin Kelab Catur nak buat aktiviti
lain lepas ni, takkan tak bayar kut. Tak aci namanya tu,” Saleha
membidas lembut.</p>
<p>“Baiklah.” Daniel ketawa. “Besok jumpa dengan AJK Catur Gred awak.
Beri dia yuran tu. Saya akan bagitahu dia, siapa awak.” Ketawa lagi.</p>
<p>Saleha turut ketawa. “Terima kasih.”</p>
<p>“Sama-sama.”</p>
<p>Talian dimatikan.</p>
<p>“Bro,” Syazwan menegur daripada belakang.</p>
<p>“Ha, kenapa?”</p>
<p>Syazwan masuk dan baring di atas katil Daniel.</p>
<p>“Help me, bro.”</p>
<p>Daniel membuka spek dan meletakkan cermat di atas meja belajar.</p>
<p>“Pehal kau ni?”</p>
<p>Syazwan mengeluh.</p>
<p>“Kantoi ngan <em>girlfriend</em>!”</p>
<p>Daniel gelak. “Masalah rumah tangga ni, pergi refer Abang Long boleh
tak?” Daniel berkata sambil mengunjuk ke kiri, bilik abang mereka.</p>
<p>“Malaslah nak cakap dengan Abang Long. Dia takde pun sekarang ni,”
Syazwan berdalih.</p>
<p>“Ha. Kau kenal Saleha?” soal Daniel, segera teringat.</p>
<p>Syazwan angkat kening. “Kenapa?”</p>
<p>“Kenal tak?”</p>
<p>“Kenal la. <em>Classmate</em> tuuu,” balas Syazwan.</p>
<p>“Asal kau tak beritahu aku yang dia nak masuk kelab catur?”</p>
<p>Syazwan yang bingung, menepuk dahi apabila teringatkan pesanan
Saleha. Dia ketawa malu. “Lupa, lupa. Ya, ya, dia ada suruh cakaplah. Oh
lupa.”</p>
<p>“Tapi, dia dah jumpa abang pun kan?” Syazwan menyoal kembali.</p>
<p>“Memang tak boleh diharaplah kau ni. Patutlah <em>girlfriend</em>
tinggal,” Daniel membalas, kembali memusingkan badan ke meja belajar.
Menyambung kerja.</p>
<p>Syazwan mencebik. “Dia tu yang jealous lebih. Perempuan zaman
sekarang, kuat cemburu.”</p>
<p>“Zaman dulu pun, kut,” Daniel berkata perlahan.</p>
<p>“Yalah, nama pun perempuan,” Syazwan duduk pula di atas katil. “Lawa
kan, Saleha tu.”</p>
<p>Daniel menoleh. Angkat kening. Syazwan sengih, mengenyit mata. Daniel
angkat kening lagi tinggi, tak faham.</p>
<p>“Lawa?”</p>
<p>“Yelah, cantik kan dia tu,” Syazwan menjelaskan.</p>
<p>Daniel ketawa. “Oh, aku tak pernah jumpa dialah.”</p>
<p>“Abis tu, mana tau Saleha tu wujud?” Syazwan pelik.</p>
<p>“Dia call aku. Tak pernah jumpa pun,” jawab Daniel.</p>
<p>“Amboi, abang ada nombor dialah ni eh?” Syazwan menyoal.</p>
<p>Daniel melempar Blackberry nya kepada Syazwan. Syazwan berteriak
sakit apabila tidak sempat menyambut telefon bimbit Daniel yang mengenai
lengannya.</p>
<p>“Nak nombor dia? Cari dalam tu,” Daniel berkata, tak pedulikan
Syazwan.</p>
<p>“Hei, bang. Syazwan dah ada dah nombor dia. Kamonlah, sekelas kot,
takkan takde nombor dia pulak,” Syazwan berkata sambil ketawa. Namun
jemarinya masih sibuk menggodak Blackberry abangnya.</p>
<p>Ditekan menu “Text Messages”, dicari nama Saleha. Dibuka tanpa
pengetahuan Daniel dan dibaca mesej yang tertulis.</p>
<p>“Main mesej-mesej dengan junior?” usik Syazwan.</p>
<p>Daniel menoleh. “Tak payahlah nak godak inbox aku tu. Mana ada main
mesej-mesej, balas mesej dia pun aku tak.”</p>
<p>Syazwan agak lega. Dia meletakkan Blackberry Daniel di atas meja
belajar abangnya.</p>
<p>“Ok lah. Tak nak kacau dah. <em>Thanks, for nothing, by the
way,</em>” Syazwan berkata dan terus meluru keluar, takut diperhambat
Daniel.</p>
<h2 id="bab-6">BAB 6</h2>
<p>“Nama?” tersenyum-senyum rakan Kak Ngah menyoal Daniel yang sedang
berdiri gugup di hadapannya. Bukannya dia tidak tahu nama Daniel, saja
nak <em>test gentle</em> adik rakannya itu.</p>
<p>Daniel berhadapan dengan dua orang senior, rakan sekelas Kak Ngah
serta seorang guru muzik. Dah banyak sangat air liur ditelan, sudah
kering rasanya kelenjar air liurnya akibat banyak sangat air liur
ditelan.</p>
<p>Jantungnya berdebar kencang. Perutnya terasa sebu. Meremang segala
bulu di badannya. Terasa berpeluh dahinya walaupun di dalam bilik yang
dingin itu.</p>
<p>“Daniel.” Diam. “Daripada kelas 5 BS.”</p>
<p>Ketiga-tiga juri senyum kecuali Haidar, muka bosan terpamer.</p>
<p>“Ok, Daniel. Nak nyanyi lagu apa?” soal guru muzik mereka. Tangannya
mencatat sesuatu di atas permukaan kertas di hadapannya.</p>
<p>Daniel telan liur lagi. “Err..lagu…<em>Waiting on the World to
Change</em>, John Mayer.”</p>
<p>Semua mata juri tertala ke arah Daniel. “Lagu Inggeris?” soal seorang
juri.</p>
<p>Daniel angguk. “Yes.”</p>
<p>“Ok, silalah,” guru muda itu mengarahkan.</p>
<p>Daniel berdehem, meredakan tekanan yang dialaminya.</p>
<blockquote>
<p>*Me and all my friends</p>
</blockquote>
<blockquote>
<p>Were blah blah blah*</p>
</blockquote>
<p>Selesai. Menundukkan wajah seketika. Wajah juri dipandang kembali,
satu persatu. Guru muzik menulis sesuatu lagi. Para juri pula bercakap
atau berbincang, dengan sangat perlahan, tidak dapat didengari
Daniel.</p>
<p>Jilat bibir. Wajah juri menghala ke arahnya kembali.</p>
<p>Guru muzik senyum. “Daniel, itu antara lagu kegemaran saya. Bagus
pilihan lagu tu. Suara awak pun sesuai dengan lagu tu. Saya suka cara
awak nyanyikan korus ikut stail awak yang tersendiri. Ya, daripada
saya.”</p>
<p>Daniel senyum. Kelu. Tak tahu suka atau tidak. Suka dipuji kerana
persembahannya. Namun kelu lidahnya, takut pula akan layak ke pusingan
seterusnya. Abang Lisa di sebelah kiri guru muzik di pandangnya pula.
Senior lelaki yang berwajah serius itu mempamerkan wajah yang, serius
terhadapnya. Gugup sedikit rasanya.</p>
<p>“Daniel.” Sepatah namanya disebut. “Adik minah yang berlagak macam
Siti tu kan?”</p>
<p>Daniel angguk, rakan Kak Ngah pula ketawa kecil. “Err…ya.”</p>
<p>“Jangan cakap dengan dia, tapi suara kau lagi sedap daripada
dia.”</p>
<p>Guru muzik dan rakan Kak Ngah gelak besar mendengar kata-kata
tersebut. Selamba saja dia menutur kata. Mukanya masih serius, tapi
sedikit kendur seriusnya daripada tadi.</p>
<p><em>“I’ve got no comment for your performance. But—”</em></p>
<p><em>Please,</em> bro. <em>A no</em>! Daniel berharap di dalam hati.
Kalau abang Lisa cakap ya, maknanya dia akan layak ke pusingan kedua
nanti.</p>
<p><em>“But, a yes from me.”</em> Dia tersenyum.</p>
<p>Daniel rasa bagai nak pengsan. <em>No way!</em></p>
<p>Rakan Kak Ngah menepuk tangan, diikuti guru muzik. “Tahniah! Awak
berjaya ke pusingan seterusnya. Walaupun awak dah lepas, saya tetap akan
cakap ya. Ya terbesar sekali. Selamat berjaya!”</p>
<p>Daniel terdiam kaku. Tak tahu nak cakap apa.</p>
<p>“Nangislah kalau nak,” gurau abang Lisa.</p>
<p>“Err…” Daniel cuba sengih. <em>“Thank you, judges. Thanks.”</em></p>
<p>Ketiga-tiga juri senyum ke arahnya, mengucapkan sama-sama dan
tahniah. Daniel keluar ke pintu.</p>
<p>Keluar saja daripada bilik itu, dia terus ke kelas, untuk mengambil
beg sekolahnya yang ditinggal di situ. Matanya merah sedikit. Bukan nak
menangis. Geram. Dia perlu menghadapi ketakutannya yang luar biasa,
bercakap di khalayak ramai. Walau sekadar naik ke pentas untuk mengambil
anugerah pelajar cemerlang juga dia berasa tidak selesa dan gugup,
inikan pula perlu berhadapan dan menyanyi di hadapan orang ramai.</p>
<p>Barang dan bukunya dikemas. Tiada siapa di dalam kelas. Jam
menunjukkan 3.30 petang, sudah setengah jam sesi persekolahan tamat.
Tiga rakannya sudah selamat pulang, membuat latihan untuk persiapan
<em>Dance Showdown</em> pada Sabtu esok.</p>
<p>Beg disandangnya. Dia berjalan untuk ke tempat menunggu bas.</p>
<p>“Abang Daniel!” Namanya dipanggil apabila dia melintasi kelas-kelas
pelajar tingkatan 3.</p>
<p>Dia menoleh, kelihatan seorang pelajar perempuan sedang melambai ke
arahnya sambil tersenyum. Terkejut. Dia membalas senyum.</p>
<p>Siapa ni? Cantik siot. Tapi macam <em>junior</em> je, gayanya.</p>
<p>Pelajar perempuan itu mendekatinya. Mereka berjalan seiring.</p>
<p>“Kenal tak?” soal pelajar perempuan itu, petah.</p>
<p>Daniel geleng, tergelak sedikit. <em>“Sorry.”</em></p>
<p>Pelajar itu turut gelak. “Sayalah Saleha.”</p>
<p>“Ohh!” Daniel mengangguk. <em>“Nice to meet you.”</em></p>
<p>“You too,” balas Saleha.</p>
<p>“Tak balik lagi?” soal Daniel.</p>
<p>Saleha geleng. “Pergi audition <em>High School Idol</em> tadi.”</p>
<p>Daniel serta merta gugup. Ditelan air liur. “Macam mana? Ok? Lepas
tak?”</p>
<p>“Emm…boleh ke bagitau?” Saleha teragak-agak. Daniel tepuk dahi.</p>
<p>“Haah lah. Mana boleh. Rahsia eh,” usik Daniel.</p>
<p>Saleha ketawa. Ceria. “Tapi, boleh kut bagitahu keputusannya kat
orang yang audition sekali.” Matanya mengerling Daniel.</p>
<p>Rasa kering darah di muka. Dia tahu ke? Telan liur lagi.
“Err…<em>meaning</em>?” Main tarik tali.</p>
<p>“Eleh, tak payahlah buat-buat tak faham. Abang pergi
<em>audition</em> tu jugak kan?” Saleha bertanya. Memandang Daniel.</p>
<p>Daniel gelak, mengawal malu. “Ye ke? Mana ada.”</p>
<p>“Tolonglah. Abang masuk lepas Saleha keluar kut. Takkan Saleha tak
nampak pulak,” Saleha berkata. Daniel gelak besar. Bodoh.</p>
<p>“Oh, ye ke?” Ketawa tidak berhenti lagi. Malu pula mendengar
penjelasan Saleha.</p>
<p>“So, Saleha <em>through to the next round</em> ke, tak?” soal Daniel,
meredakan tawa yang panjang.</p>
<p>Saleha yang turut sama ketawa menjawab, “Emm…dapat—”</p>
<p>“Tahniah!” potong Daniel.</p>
<p>“<em>Thanks.</em> Abang?” soal Saleha, walaupun agak bengang
kata-katanya dipotong Daniel.</p>
<p>Daniel membetulkan sandangan beg di bahu. Angguk. “Dapat jugak.”
Perlahan jawapan Daniel.</p>
<p>Saleha menoleh ke arah Daniel sambil menepuk tangan. “Tahniah,” Nada
suaranya begitu kedengaran rasa kagum.</p>
<p>Yalah, tak sangka, antara senior sekolah ni yang nerd dapat lepas
<em>High School Idol</em>. Hot gak mamat ni, sebenarnya!</p>
<p>“<em>Thanks</em>. Tapi, <em>second round</em>, lingkup kut,” Daniel
merendah diri.</p>
<p>Saleha mencebik. “Ye, je. Cuba nyanyi sikit, Saleha nak dengar.”
Gadis yang ceria itu terus mengusik Daniel.</p>
<p>Daniel geleng. “Mana boleh. Mahal suara ni.”</p>
<p><em>“Really?”</em> Saleha angkat kening. <em>“How much do I have to
pay, to hear that precious voice?”</em></p>
<p>Gelak mereka berpadu. Daniel senang berbicara dengan Saleha, walaupun
dia hanyalah junior Daniel. <em>Happy-go-lucky</em> gile. Dahlah cantik,
ceria memanjang, pandai berbual pulak tu, mesti ramai <em>crush</em>
ni.</p>
<p>“Bang Daniel.” Lengan Daniel ditampar perlahan oleh Saleha.</p>
<p>“Ahh, ye!” Daniel segera menoleh ke arah Saleha. Kantoi berangan.</p>
<p>“Berangan apa tu?” soal Saleha. “Makwe eh?”</p>
<p>Daniel gelak. Tidak menjawab pertanyaan Saleha. “Balik naik apa
ni?”</p>
<p>“Skuter.” Ringkas Saleha menjawab.</p>
<p>“Serius?” dipandang wajah Saleha. Saleha menahan gelak, dipandang
sebegitu rupa. “Bawah umur ni, macam mana boleh lepas bawak skuter?”</p>
<p>“Tipu la,” Saleha membalas girang. “Naik bas la, apa lagi. Tapi
biasanya jalan kaki je.”</p>
<p>“Beraninya jalan kaki. Tak takut kena culik? Ingat di drama-drama ke?
Balik sekolah jalan kaki?” bebel Daniel.</p>
<p>Saleha gelak. “Beranilah. Selalunya balik dengan kawan. Ramai-ramai.
Tu yang berani jalan kaki tu. Tapi hari ni, sorang je, balik naik
baslah.” Saleha menjawab.</p>
<p>Daniel angguk. “Oh, memang suka jalan kaki ke?” usik Daniel.</p>
<p>Saleha pandang Daniel, tersengih. “Suka. Boleh bersenam sekali, sihat
sikit badan ni.”</p>
<p><em>“Sports girl?”</em></p>
<p>Saleha angguk. “Abang?”</p>
<p>Daniel terus tergelak. Aku, aku ditanya, main sukan ke tak?
Menganjing namanya ni.</p>
<p>“Main jugak,” balas Daniel. Belum sempat Saleha membalas, Daniel
memotong, “Main peringkat kelas je lah. Itupun jadi <em>reserve</em> je
selalu. Saleha main sukan apa? Olahraga?”</p>
<p>“Haah. <em>Netball, handball,</em> hoki, sukan-sukan biasalah.”</p>
<p>Daniel tepuk tangan, mengusik. “Kalau macam tu, jomlah abang temankan
balik jalan kaki.”</p>
<p>“Betul ni?” Saleha tidak percaya, tersengih sikit memandang
Daniel.</p>
<p>“Betullah,” Daniel membalas.</p>
<p>“Ok.” Saleha mengeluarkan telefon bimbitnya, Blackberry 9320, menaip
sesuatu di keypad.</p>
<p>Daniel hanya memerhatikan. Nak BBpin boleh?</p>
<p>Daniel teragak-agak untuk mengeluarkan telefonnya, supaya Saleha
mengetahui dia juga pengguna Blackberry. Memandangkan gadis ini nampak
kelihatan seperti jenis yang suka berkawan, apa salahnya gadis itu yang
memulakan langkah meminta BBpin nya.</p>
<p>Dia meraba-raba poket seluar <em>slack</em> nya. Tiada. Di depan
tiada, di belakang pun tiada. Mencari di dalam kocek jaket sekolahnya,
tiada juga. Menelan liur.</p>
<p>Mengambil beg sandang, mendukungnya kemas, dan membuka zip beg. Cuba
mencari telefonnya.</p>
<p>Sah. Positif. Memang tiada. Tertinggal di rumahlah tu.</p>
<p>“Cari apa?” Saleha menegur, telefon sudah di simpan.</p>
<p>Daniel senyum bengang. “Err…nota…” Alamak nerd sangat. Takpe, cool.
“Nota Biologi, Daud. Kawan abang. Ingat nak pulangkan kepada dia,
alang-alang dah balik jalan kaki ni. Rumah dia, dekat-dekat sini je.”
Ok, merepek.</p>
<p>Takpelah, bukannya dia tahu pun rumah Daud kat mana.</p>
<p>“Daud?” soal Saleha, curiga.</p>
<p>Daniel angkat kening. Aikk, dia kenal Daud ke?”</p>
<p>“Daud Fahmi?” soal Saleha lagi. Daniel angguk. “Yelah, kawan abang
tu. Kenal ke?”</p>
<p>Saleha ketawa. “Tak.”</p>
<p>Daniel mengetap bibir. Lega. Aikk? “Tapi, macam mana boleh tahu nama
penuh dia?”</p>
<p>Saleha garu kening. Muka macam bengang terkantoi.</p>
<p>“Emm…err…biasalah, <em>junior junior</em> kan. Suka cerita-cerita
pasal <em>senior.</em>”</p>
<p>Malu.</p>
<p>Daniel angguk. Oh, glamour jugak Daud dalam kalangan junior ni.</p>
<p>“Minat ke?” usik Daniel.</p>
<p>Saleha geleng. “Takdelah.”</p>
<p>Daniel pandang tajam muka Saleha. Saleha rimas. “Mana ada, betullah.
Dia kan selalu dapat <em>first place</em> dalam <em>batch</em> abang
kan.”</p>
<p>“Muka pun hensem,” sambung Daniel. Saleha angguk. Bengang, malu.</p>
<p>“Tapi—” Saleha telan liur. “Tapi Saleha tak suka pun dia. Betul.”</p>
<p>Aku tak kisah pun kau suka dia ke tak, Saleha. Kalau suka pun apa
salahnya, bangga Daud dapat kumpul lagi satu peminat.</p>
<p>Daniel malas memanjangkan cerita tentang Daud.</p>
<p>“Ok, stop.” Tiba-tiba Saleha bersuara.</p>
<p>Daniel menoleh. Apahal makcik sorang ni?</p>
<p>“Geli, geli.”</p>
<p>Dah kenapa pulak ni? Geli-geli tibe-tibe?</p>
<p>“Daud tu, abang Saleha sebenarnya,” Saleha menerangkan.</p>
<p>Langkah mereka berdua mati di situ. Daniel bercampur bengang dan tak
percaya memandang tepat ke mata Saleha.</p>
<p>“Ye ke ni?” soal Daniel.</p>
<p>Saleha angguk. “Seriuslah. Eeii…geli betul. Saleha tak suka dia,
sebab dia abang Saleha. Tapi Saleha sayang dia sebagai adik. Ok.”</p>
<p>Daniel cuba menahan senyum. Mereka kembali berjalan. Saleha turut
menahan senyum.</p>
<p>“Oh.”</p>
<p>Itu saja yang diperkatakan Daniel. “<em>So</em>, tau la kan, kat sini
bukan rumah Daniel.”</p>
<p>Saleha gelak. “Emm, betullah tu.”</p>
<p>Daniel gelak.</p>
<p>“<em>So</em>, part mana yang tipu tu? Part nota Bio tu ke, part rumah
abang Daud dekat-dekat sini?” Saleha menyakat.</p>
<p>“Diamlah budak kecik,” balas Daniel. Mereka berdua ketawa.</p>
<p>“Err…Saleha nak minta maaf, kalau apa yang Saleha cakap ni boleh
menyinggung perasaan abang,” Saleha tiba-tiba emosi.</p>
<p>“Ok. <em>I’m a man, I can take it.”</em></p>
<p>“Saleha tak suka adik abang, Syazwan,” Saleha berkata senafas.</p>
<p><em>“So? I never force you to like him, right?”</em> gurau
Daniel.</p>
<p>“Lawak, lawak,” balas Saleha. Muka serius. “Syazwan tu
<em>playboy</em> la. Dia suka kacau Saleha. And, dah berjuta kali dia
minta Saleha jadi <em>girlfriend</em> dia.”</p>
<p>Daniel angkat kening.</p>
<p>“Saleha bukan nak bajet hot ke apa. Tapi, Saleha cakap ni,
sebab—”</p>
<p>Daniel jilat bibir. “Sebab?”</p>
<p>“Err…sebab Saleha rasa selamat dengan abang.”</p>
<p>Gelak. Daniel gelak, Saleha serius. “Selamat? Kita baru jumpa
sekali.”</p>
<p>“<em>I know</em>. Tapi, abang lain dari dia, dari Syazwan.”</p>
<p><em>“So why you’re telling me this?”</em> soal Daniel. “Nak suruh
abang mintak Syazwan berhenti daripada kacau Saleha?”</p>
<p>Saleha angguk. “Kalau boleh?”</p>
<p>Daniel ketawa. Memang suka ketawa eh, mamat ni? Saleha fikir.</p>
<p>“Ok lah, cubalah,” Daniel membalas. “Tapi, Saleha tau kan, jangan
percaya mana-mana orang, lagi-lagi lelaki.”</p>
<p>Saleha terkejut.</p>
<p><em>“Never trust any men. Ever,”</em> terang Daniel. *“You’re
beautiful and funny.* Semua orang suka Saleha.”</p>
<p>Saleha kembang. Tersipu malu.</p>
<p>“Tapi, sebagai lelaki—dan yang baik, ceh—abang nak cakap satu je.
Jangan percaya satu pun lelaki, termasuk abang—mungkin.”</p>
<p>Saleha senyum. Muka pucat. Salah langkah ke ni? Meremang sikit bulu
roma, mula takut dengan kata-kata Daniel.</p>
<p>“Tapi, Saleha percayakan abang, jadi abang akan balas kepercayaan
Saleha tu. <em>You can trust me.</em> Cuma, lain kali, hati-hati sikit,”
Daniel berkata serius.</p>
<p>Saleha mengangguk. “Ok. Terima kasih atas nasihat yang bermanfaat
itu.”</p>
<p>“<em>So</em>, rumah Saleha sama dengan rumah Daud. Tapi, kenapa abang
tak pernah nampak Saleha atau tau yang Saleha ni adik Daud?” soal
Daniel.</p>
<p>Memang tak logik, dah beribu tahun lamanya dia berkawan dengan Daud.
Adik Daud dia tak kenal, kan ke pelik tu namanya? Lagi pelik bila
diorang satu sekolah.</p>
<p>Saleha gelak. “Sebab, kitorang memang macam tu. Abang Daud tu selalu
tak peduli pasal Saleha, selagi Saleha tak bising kena kacau ke, kena
buli ke apa. Sebab kitorang pun ramai adik beradik, dia ada banyak lagi
benda nak fikir. Tapi, tak peduli peduli dia pun, Saleha tau, Abang Daud
sayangkan Saleha.”</p>
<p>Daniel angguk. “Daud, Daud.” Gelak. Saleha turut sama gelak.</p>
<p>“Tapi, dia selalu cerita pasal Abang Daniel.”</p>
<p>“Abang sorang je?” Daniel mula perasan.</p>
<p>Saleha mencebik. “Perasan.” Ketawa. “Semua lah, kawan-kawan dia,
Abang Khalid dan Yazid jugak.”</p>
<p>Gelak.</p>
<hr />
<p><em>Imbas kembali: Suatu masa dahulu di zaman kuno.</em></p>
<p>Hari kelima orientasi pelajar baru.</p>
<p>Menjadi pelajar <em>High School</em> merupakan impian semua pelajar,
kerana rasa diri dah matured. Saleha pun tidak terkecuali daripada
perasaan itu.</p>
<p>Tiga hari orientasi berlangsung, anjuran pihak sekolah dan Badan
Perwakilan Pelajar. Masuk hari keempat, orientasi dengan senior pula.
Kalau dah namanya orientasi dengan <em>senior</em>, memang nayalah
<em>senior</em> kerjakan. Itu yang pelajar-pelajar baru ini fikir, dan
ternyata apa yang mereka fikir itu benar belaka.</p>
<p>Hari pertama saja, mereka disuruh mendapatkan tandatangan senarai
<em>senior</em> yang mereka tetapkan kepada setiap pelajar. Sudahlah
memang tidak kenal <em>senior</em> di sekolah ini, nama yang diberi pula
bukan nama betul, ada saja nama-nama gelaran atau nama-nama untuk
mengenakan junior.</p>
<p>Ada pula nama yang diberi ialah “Selipar Adidas Baju Renang Nike
Seluar Dalam Bateri Periuk Nasi Panasonic.” Apa ni?</p>
<p>Sakit hati Saleha. Ada dua puluh <em>senior</em> yang perlu dicari
dan diminta tandatangan. Hari Sabtu, hari orientasi terakhir merupakan
due date minta tandatangan. Nak minta tandatangan tu bukanlah benda
senang. Kalau <em>senior</em> tu baik, memang dengan mudah dapat sign.
Kalau <em>senior</em> yang memang suka taram junior, habis
dikerjakan.</p>
<p>Semalam saja, Saleha disuruh berjalan ala-ala beruk dari depan kelas
6 AS hingga hujung kelas 6 DS. Malu sungguh. Nak menangis, terpaksa
ditahan. Ada juga <em>senior</em> yang meminta dia menjerit dari depan
koridor, “Aku memang orang gila!” Ada juga yang meminta disiapkan kerja
rumah! Ini lagi tak masuk akal, manalah budak junior boleh siapkan kerja
rumah pelajar tingkatan 6. Yang disuruh siapkan itu pula, subjek yang
memang <em>killer</em> lah, iaitu Fizik!</p>
<p>Terpaksa diturutkan. Tebalkan muka, minta tolong senior lain.</p>
<p>Hari kelima, Saleha memberi berbagai alasan kepada ibunya untuk tidak
ke sekolah. Pukul 9 malam dia mengadu demam, tak boleh ke sekolah.
Disuruh tidur. Bangun tidur, ibunya merasakan dia sudah sihat, perlu ke
sekolah. Pukul 6 pagi dia mengadu sakit perut pula. Tidak dilayan. Pukul
6.30 pagi, Saleha kata kakinya terseliuh pula kerana jatuh bilik air.
Ibunya tetap tidak melayan kerana melihat Saleha sihat walafiat.</p>
<p>Abangnya Daud yang tahu akan dilemanya, hanya menyuruhnya ke
sekolah.</p>
<p>Katanya, “Nanti kau dah habis sekolah, orientasi nilah yang kau akan
ingat sampai mati. Serius, best. Abang dulu kene lagi teruk. Abang pun
lelaki, disuruh buat benda yang lagi merepek. Sabar jelah.”</p>
<p>Saleha menangis di hadapan Daud. Tidak kisahlah dia akan ingat sampai
mati atau tidak. Tetapi sehari yang dilalui semalam sangat
memeritkan.</p>
<p>Sudahlah balik sekolah pukul 7 petang, ditahan <em>senior</em>.
Sebabnya, mereka membuat bising sewaktu <em>senior</em> memberi
taklimat. Apakejadah? Kitorang baik-baik kut. Bunian mana entah yang
diorang boleh nampak buat bising tu. Saja je nak kenakan kitorang.</p>
<p>Seperti semalam, setelah menghadapi sesi bersama <em>senior</em>
sehingga pukul 10 pagi, mereka dibenarkan membuat aktiviti sendiri—atau
aktiviti meminta tandatangan <em>senior</em>.</p>
<p>Pukul 2 petang, setelah makan tengah hari, Saleha ke Taman Biologi.
Terdapat beberapa pelajar yang sedang belajar di situ, termasuk orang
yang akan diminta tandatangan.</p>
<p>Hensem. Berbunga sedikit hati Saleha, harap-harap baiklah. Hihi.</p>
<p>Dia mendekati <em>senior</em> lelaki itu yang sedang belajar di meja
yang agak terlindung, bersama dua lagi rakannya yang lain. Terdapat
sebuah lagi meja di sebelahnya, tetapi hanya ada seorang pelajar di
situ. Agak <em>nerd</em>, sedang tekun menyiapkan kerjanya.</p>
<p>“Hi,” Saleha menegur. “Err…”</p>
<p><em>Senior</em> itu menoleh. Senyum manis diberikan kepada Saleha.
“Ya?”</p>
<p>“Err…saya pelajar baru. Nak minta tandatangan boleh?” sambil buat
muka kiut, Saleha meminta.</p>
<p>Lelaki itu memandang dua orang rakannya yang lain,
tersenyum-senyum.</p>
<p>“<em>Of course</em> lah, bak sini kertas,” dia meminta.</p>
<p>Saleha gembira. Yes, dahlah hensem, baik pulak teww.</p>
<p>Segera diserahkan kertas tersebut kepada senior yang bermata agak
redup itu, mengambil kertas tersebut, namun dia memaut tangan Saleha
terlebih dahulu, baru mengambilnya. Saleha telan liur, agak kurang
selesa dengan perlakuannya.</p>
<p>Kertas kini bertukar tangan. Senior tersebut mengambil pen daripada
tangan Saleha, meletakkan kertas di atas meja. Namun, dia berhenti
sebelum menyainnya.</p>
<p>Saleha gementar. Alahai, nak suruh aku jerit apa pulak ni? Aku
keturunan monyet?</p>
<p>Dia memandang Saleha. “Tapi, dengar cerita, junior kena buat
something dulu kan, sebelum dapat sain?”</p>
<p>“Err…bergantung kepada budi bicara <em>senior</em>. Dan…budi bicara
abang.”</p>
<p>Jawapan Saleha mengundang gelaknya dan rakan-rakannya. Nerd di meja
sebelah mula memandang ke meja yang memekak itu. Dia kini berhenti
daripada kerjanya, matanya ditala tajam ke wajah senior tersebut.</p>
<p>“Abang nak, satu benda,” dia mengangkat jari telunjuk, menandakan
satu.</p>
<p>Saleha mengangguk, “Ok….ehem. Apa dia?”</p>
<p>Dia mula bersedia. Menguatkan semangat. Tadi saja sudah disuruh
membasahkan rambut dengan air basuhan tukang cuci longkang oleh seorang
senior perempuan. Apa pula yang dia perlu lakukan kali ni?</p>
<p>“Abang nak <em>kiss</em>, boleh?” senior lelaki itu berkata, nada
penuh menggoda (uweekkk). Saleha terpana. Telan liur. “Ini pertanyaan
ke? <em>If that is so, no is my answer.”</em></p>
<p>“Dia <em>speaking</em> Inggeris pulak,” kawan-kawannya menyakat.</p>
<p>Gelak. Senior lelaki itu menggeleng.</p>
<p>Saleha mula rasa tak senang. Rasa nak lari. Apa kata dia ambik kertas
tu, dan cabut?</p>
<p><em>“No, for real. A kiss. At my mouth,” senior</em> itu berkata,
mula mendekatkan dirinya kepada Saleha.</p>
<p>Saleha menapak ke belakang. “Tak boleh. Ini salah. Jangan macam
ni!”</p>
<p>Osama beliakkan mata, mengusik. “Kenapa tak boleh? Adik comel lote,
abang hensem. Kita pasangan sepadan, untuk bercium.” Gelak.</p>
<p>Saleha menggeleng laju. Matanya mula merah. “Bagi balik kertas tu.
Bagi je balik kat saya.”</p>
<p>“Tak boleh. Kena <em>kiss</em> dulu.” Kertas diselit di bawah buku.
<em>Senior</em> itu berdiri, memaut lengan Saleha. Mulutnya didekatkan
ke muka Saleha.</p>
<p>“Hei!” <em>nerd</em> di meja sebelah bersuara.</p>
<p>Termati langkah senior itu dan lengannya masih memaut Saleha. Saleha
cuba untuk melepaskan diri. Tetapi tenaga lelaki itu membuatkannya
lemah, dan mengalah.</p>
<p>“Dahlah, lepaskan dia. Melampau ni bang,” kata <em>nerd</em>
tersebut.</p>
<p>Mereka yang lain ketawa.</p>
<p>“Melampau? Cakap ajelah kau <em>jealous</em> sebab tak pernah
<em>kiss</em> perempuan!” celah salah seorang dari mereka.</p>
<p><em>Nerd</em> itu gelak. Tidak dipedulikan kata-kata mereka. Dia
berjalan menghampiri senior itu, menarik tangan Saleha daripada
pegangannya. Tenaga <em>nerd</em> yang tinggi lampai itu ternyata
berjaya meleraikan pegangan kemas tersebut.</p>
<p>“Hoi! Apa ni?”</p>
<p>Saleha berundur.</p>
<p><em>“You. Go!” nerd</em> itu mengarah.</p>
<p>Saleha cuba melarikan diri, tangannya ditarik senior tersebut, namun
si nerd itu menolak lelaki itu ke belakang, melepaskan Saleha. Saleha
segera lari, kertas di tangan senior tidak dipedulikan, yang penting dia
selamat daripadanya.</p>
<hr />
<p>Senior itu berdiri di hadapan Saleha. Saleha telan liur. Dia
melemparkan senyum terhadap Saleha.</p>
<p>“Hai,” Saleha cuba berbuat normal.</p>
<p>Senior itu mengangguk, “Hai.” Senyum. Dia berlalu ke luar rumah.
Saleha duduk di ruang tamu rumah Daniel.</p>
<p>Daniel mempelawanya masuk untuk mengembalikan CD milik Daud yang
dipinjamnya. Sudah berzaman meminjam, tidak pernah teringat
memulangkannya. Daud pun tak pernah meminta. Daniel pun terlupa. Saleha
yang mengadu, CD Faizal Tahir milik Daud yang menjadi kegemarannya sudah
tiada, setiap kali diminta Daud menyuruhnya membeli sendiri. Barulah
Daniel teringat memulangkannya.</p>
<p>Ruang tamu yang dingin itu terasa panas bagi Saleha. Matanya masih
mengekori gerak-geri senior tersebut. Sudah tidak kelihatan, namun
kedengaran, enjin motosikal berderum dan meninggalkan kawasan rumah
Daniel yang luas itu. Mungkin dia sudah pergi.</p>
<p>Daniel tiada di situ. Berada di biliknya barangkali.</p>
<p>Kenangan dulu sememangnya tidak dapat dilupakan Saleha. Rupa-rupanya
abang kepada Daniel yang cuba menciumnya secara paksa. Tidak tahulah dia
bergurau ataupun tidak, tetapi untuk gadis semudanya, tidak sepatutnya
perkara tersebut dibawa bergurau. Sungguh menakutkan.</p>
<p>Dia tidak pernah menceritakan kepada sesiapa, tidak Daud, tidak
ibunya, tidak juga kepada rakan-rakan karibnya. Apabila <em>senior</em>
bertanyakan di mana kertas sainnya, dia kata sudah dihilangkan. Habis
didenda pada hari Sabtu itu. Disuruh makan pisang bercicah coklat
setandan hingga habis dan diminta berlari satu padang sebanyak tiga kali
kemudiannya. Habis muntah-muntah. Gila punya senior.</p>
<p>“Nah.”</p>
<p>Saleha kembali ke alam nyata. Daniel menghulur CD Faizal Tahir,
tetapi setelah tidak bersambut, hanya diletak di atas meja.</p>
<p>Sebiji <em>mug</em> berisi air teh turut terhidang di atas meja.
Bersama <em>cookies.</em></p>
<p><em>“Thanks.”</em></p>
<p>“Cakap terima kasih kat Daud.” Gelak. “Dah berkurun, baru nak
pulangkan.”</p>
<p>Saleha sudah tidak mampu senyum. Teringat perkara dahulu. Namun,
<em>senior</em> itu berlagak biasa saja. Adakah dia tidak mengenali
dirinya? Dan Daniel juga tidak mengenali Saleha.</p>
<p>Apa yang difikirkan dua beradik ini sebenarnya? Daniel yang
menyelamatkan Saleha daripada abangnya sendiri, dan kedua-dua mereka
langsung tidak kenal akan Saleha.</p>
<p>Saleha juga tidak pernah sempat mengucapkan terima kasih kepada
Daniel. Mahu mengucapkan terima kasih sejak dua tahun lalu, tetapi tidak
pernah berkesempatan. Dia juga tidak berani. Malu.</p>
<p>“Minumlah, makan. Nanti abang hantar balik,” Daniel berkata.</p>
<p>Saleha senyum. “Takpelah, susah-susah je.”</p>
<p>“Susah apanya? Senang je tu,” usik Daniel.</p>
<p>Daniel bangun lagi dan menghilang. Saleha menjamah air yang
disediakan. Amboi, manisnya. Dirasa sedikit <em>cookies</em> yang
terhidang di atas meja. Sedap nya.</p>
<p>Sibuk menikmati makanan yang terhidang, Daniel muncul di ruang tamu.
Saleha segera membersihkan sisa-sisa biskut di seluarnya dan
mulutnya.</p>
<p>“Nak balik dah?” soal Daniel. Berdiri, tidak duduk.</p>
<p>“Haah. <em>And thanks for the…tea and cookies.”</em> Saleha bangun.
Menyusun kembali <em>mug</em> dan piring ke dalam dulang.</p>
<p>“Biar je situ. Tak payah susah-susah,” Daniel meminta.</p>
<p>Saleha mengangguk. Mengangkat beg galasnya dan bergerak ke muka
pintu. Daniel mengikut di belakang.</p>
<p>“Saya balik sendirilah. Abang dah sampai rumah dah pun,” Saleha
berkata.</p>
<p>Daniel membuka pintu kereta. Saleha malu. La, tak nak temankan aku
pun sebenarnya.</p>
<p>“Naik keretalah,” Daniel berkata.</p>
<p>“Ada lesen ke?” soalan pertama yang keluar.</p>
<p>Daniel geleng. “Ala…nak pergi mana je. Takde polis pun.”</p>
<p>Saleha gelak, “Yakin je. Kena tangkap macam mana?” Orangkaya, tak
kisahlah kena saman pun.</p>
<p>“Jom.”</p>
<p>Saleha akhirnya mengalah dan turut menaiki kereta bersama Daniel
setelah didesak. Dalam kereta, mereka hanya senyap, tidak ada interaksi.
Daniel lebih fokus kepada pemanduan, Saleha pula tidak mahu mengganggu.
Hanya alunan muzik menjadi pemecah sunyi.</p>
<p>Tidak jauh rumah Daud/Saleha daripada Daniel. Hanya 10 minit
perjalanan. Rumah mereka terletak di kawasan perumahan yang lebih
sederhana besarnya dan kebanyakan yang tinggal di situ juga
berpendapatan sederhana.</p>
<p>“Rumah Saleha,” Daniel berkata sebaik saja sampai di depan pagar
rumah Saleha.</p>
<p>“Bukan rumah Saleha, rumah mak ayah.”</p>
<p>Saleha gelak, diikuti Daniel.</p>
<p><em>“Thanks. For everything,”</em> kata Saleha sebelum turun daripada
kereta.</p>
<p>Daniel mengangguk, <em>“No biggie.”</em></p>
<p>Saleha menutup pintu, melambai ke arah kereta Daniel yang meluncur
pergi. Mengetap bibir, dia masuk ke dalam rumah. Jam hampir 4.30 petang.
Saleha kembali ke biliknya.</p>
<p>Berbaring di atas katilnya, katil dua tingkat yang dikongsi bersama
adik perempuannya. Adiknya masih belum pulang, mungkin ada latihan
sukan.</p>
<p>CD Faizal Tahir yang dipegang di tangan diletak di tepi bantal.
Tersenyum. Entah apa yang merasuk dirinya, dia pun tidak tahu. Berani
sungguh menegur Daniel, malahan balik bersamanya. Sememangnya dia
seorang yang peramah dan ceria, tetapi…ini Daniel!</p>
<p>Heronya selama hampir 3 tahun di sekolah ini. Senyap-senyap sejak
peristiwa itu, dia mencuri-curi mencari maklumat tentang pelajar
<em>nerd</em> tersebut. Masalahnya, pelajar itu kurang menonjol di
sekolah, <em>nerd</em> lah katakan. Sehinggalah dia masuk ke bilik Daud
dan terlihatkan gambar mereka berempat di atas mejanya.</p>
<p>Malu nak beritahu kawan-kawan dia ada <em>crush</em> dengan Daniel,
sebab…faham-fahamlah, <em>nerd</em> kot Daniel tu. Kena gelak nanti.
Tapi entah kenapa, rakan-rakannya boleh pula meneka perasaannya terhadap
Daniel. Yalah, nak sangat join Kelab Catur, lepas tu call Daniel?
Apehal? Sudahlah dia memang budak <em>sports</em>, tiba-tiba nak main
<em>chess</em>, macam buang tebiat sikit. Dahlah nak call Daniel,
ter-call Khalid. Bengang betul. Itulah akibatnya curi-curi tengok
telefon bimbit Daud untuk mencari nombor Daniel.</p>
<p>Saleha membuka laptop. Mengambil CD Faizal Tahir untu dipasang. Sudah
lama tidak mendengar lagu-lagu daripada penyanyi kegemarannya itu.
Casing CD dibuka. Terkeluar sekeping kertas kecil yang dicarik daripada
sehelai kertas lain. Jatuh melayang ke lantai. Saleha segera mengambil
kertas tersebut. Tertera serangkai tulisan yang berbunyi:</p>
<p><em>“If you live to love, you will die with love.” Guess who made up
that quote? Me. And I really hope that the love of person that I’m going
to die with is you. What more can I say? I love you. – Daniel –</em></p>
<p>Tersentak Saleha membaca tulisan yang tertulis di kertas tersebut.
Kering air liur. Tiada lagi untuk ditelan. Untuk aku ke ni? Saleha
termangu. Surat tersebut terkeluar daripada CD Faizal Tahir. Daripada
Daniel. Takut Daniel nak bagi Daud pulak surat ni? Tapi…takkan Daniel
nak bagi aku pulak? Dia memang dah plan nak pas CD ni kepada aku ke?
Atau…dia baru tulis tadi, dekat rumah.</p>
<p>Dia cuba meraba tulisan tersebut. Kering, tiada dakwat pen. Memang
pakai <em>ballpen</em> je pun. Mana ada dakwat nak sememeh.</p>
<p>Saleha meletakkan surat itu cermat di atas meja. CD Faizal Tahir juga
diletakkan menindih surat tersebut. Laptop ditutup. Tiada mood. Tangan
digenggam. Senyum terukir. <em>Seriously?</em> Daniel?</p>
<h2 id="bab-7">BAB 7</h2>
<p>Dari tempoh hari, Daud dan Daniel masih tidak bertegur. Daniel mahu
melapor kepada pihak polis tentang Lisa, namun Khalid menghalangnya. Dia
mahu bercakap dengan Daud dahulu sebelum melakukan apa-apa tindakan.
Namun Khalid menyokong untuk dia melaporkan mesej-mesej tidak senang
yang diterima Lisa tanpa mendedahkan dahulu akaun milik Daud. Daniel
melakukan seperti yang dipinta Khalid. Lisa turut ikut ke balai untuk
membuat laporan</p>
<p>“Siapa sebenarnya yang hantar mesej tu?” Lisa bertanya sekembalinya
dari balai polis.</p>
<p>“Polis tengah siasat,” Daniel hanya membalas begitu.</p>
<p>Lisa tahu Daniel menyembunyikan sesuatu kerana hari itu cepat sahaja
dia memulangkan telefon Lisa dan terus pergi dari situ.</p>
<p>“You tahu kan siapa? Kenapa you tak nak bagitahu I?” Lisa agak
bengang dengan tindakan Daniel itu.</p>
<p>“I tak tahu,” Daniel menjawab tuduhan Lisa.</p>
<p>“Daniel, kenapa you nak <em>protect</em> orang yang hantar benda
bukan-bukan dekat I? Kalau dia tahu I tinggal dekat mana, dia apa-apakan
I, macam mana?” Lisa berkata, cuba membuat Daniel rasa bersalah dan
seterusnya mendedahkan identiti individu di sebalik nombor-nombor
misteri itu.</p>
<p>Daniel menghela nafas kasar. “I akan pastikan you tak apa-apa. I
tunang you kan?”</p>
<p>Lisa tergelak dan tak berhenti tergelak. Dia menahan perutnya kerana
rasa kelakar yang amat sangat. “Aduh, Daniel! Janganlah cakap macam tu!
Lawak tak boleh blah!”</p>
<p>Daniel yang sedang memandu memandang saja Lisa yang tengah seronok
ketawa itu. Dia menggeleng-geleng sahaja dengan keletah tunangnya
itu.</p>
<p>“Diamlah,” akhirnya dia bersuara, kerana setelah satu lagu Ariana
Grande habis pun, Lisa masih tak berhenti ketawa. Takut-takut Lisa ni
tengah sawan ketawa agaknya.</p>
<p>Lisa akhirnya berhenti ketawa dan menyeka air mata yang keluar dari
matanya. “<em>Sorry</em> lah, Daniel. I bukan apa. Kita ni kan… kawan…”
Sisa-sisa ketawa masih ada membuatkan kata-kata Lisa terhenti.</p>
<p>“Ok. I berhenti. Tapi you jangan risau, I akan pastikan you selamat,”
Daniel berkata dengan bersungguh-sungguh.</p>
<p>Lisa memandang Daniel dengan pandangan lucu. Biar betul mamat ni.
Dahlah <em>nerd</em>, kaki bangku, tak ada kawan, dia ingat dia boleh
<em>protect</em> aku? Kalaulah Taufik dengar, lagi besar ketawa dia
daripada aku.</p>
<p>Setelah menghantar Lisa pulang, Daniel pergi ke rumah Khalid. Mereka
berbincang di dalam kereta di hadapan rumah Khalid. Sesekali budak-budak
kecil yang sedang bermain di kawasan perjiranan itu memandang ke dalam
kereta mereka, ingin tahu apa urusan dua orang abang-abang ini duduk di
dalam kereta.</p>
<p>“Aku dah cakap dengan Daud,” Khalid memulakan bicara. “Aku rasa
memang bukan dia yang hantar mesej-mesej tu.”</p>
<p>“Tapi akaun dia bersambung dengan salah satu nombor tu,” bidas
Daniel, tidak percaya dengan Khalid yang baginya sudah termakan
kata-kata Daud itu.</p>
<p>“Nombor tu pernah digunakan Daud masa dia kerja <em>online</em>
dengan orang dari China tu. Tapi dia dah tak gunakan nombor tu lagi.
Mungkin orang yang hantar mesej tu terbeli nombor dia,” Khalid cuba
menjelaskan.</p>
<p>“Tapi nombor kan ambil masa lama sebelum dia recycle balik untuk
orang lain guna?” Daniel mempersoalkan penjelasan Khalid itu.</p>
<p>“Entahlah wei. Tapi aku pun rasa Daud tak bersalah. Tak mungkin dia
buat benda-benda macam tu. It’s Daud la weh,” Khalid mengerutkan
dahi.</p>
<p>“Masalahnya aku rasa orang ni tahu Lisa tinggal dekat mana, dia tahu
apa Lisa buat. Aku rasa dia boleh baca mesej-mesej Lisa. Ini bukan
perkara kecil,” Daniel membalas. “Aku tahu susah nak percaya Daud buat
semua tu. Tapi kita tak boleh ketepikan sebarang kemungkinan. Macam
kau—”</p>
<p>“Eh! Eh! Jangan libatkan aku. Kenapa? Kau ingat aku macam ni, aku nak
sangat kacau Lisa tu?” Khalid tersentap.</p>
<p>“Aku tak tuduh kaulah. Aku cuma nak buat perbandingan,” Daniel cuba
mempertahankan dirinya.</p>
<p><em>“Well… your comparison sucks!”</em></p>
<p>“Eh, rilek! Rilek! Jangan marah.”</p>
<p>Mereka berdua diam sebentar. Daniel membuka radio untuk menghilangkan
ketegangan. Lagu pop Korea dimainkan oleh stesyen radio tempatan.</p>
<p>“Tak sangka ada k-pop dekat radio,” Khalid berkata. Dia cuba menukar
stesyen namun Daniel menahannya.</p>
<p>“Biarlah. Susah nak cari stesyen yang <em>clear</em>,” kata
Daniel.</p>
<p>Khalid memandang Daniel pelik. “Oh, kau sebenarnya k-poppers eh?
Kenapa kitorang tak tahu?!”</p>
<p>“Diamlah! Aku tak layan k-pop. Kan aku cakap—”</p>
<p>“Ok! Ok! Ok!” Khalid meminta Daniel berhenti sebelum mereka
bertelagah sebab perkara yang remeh-temeh. “Sekarang ni kau… kena minta
maaf dengan Daud sebab tuduh dia harass Lisa.”</p>
<p>“Kita tak tahu kalau dia betul-betul tak bersalah,” Daniel masih tak
bersetuju dengan kesimpulan Daud.</p>
<p>“Jadi, kita awasi dia. Sekarang ni, dia dah tahu <em>we’re onto
him.</em> Kalau Lisa masih dapat mesej-mesej macam tu, maksudnya bukan
dialah,” kata Khalid.</p>
<p>*“How’s that even going to work?* Kalau dia memang kacau Lisa dan
kita tak ada bukti dialah orangnya, apa yang dibuat tak akan kita tahu
pun,” Daniel memikirkan balik kata-katanya. Dia sendiri tak faham apa
dia cakap.</p>
<p>Khalid pun seperti tidak memahami, tapi dia cuba untuk memikirkannya.
“Takpe. Kau tengokkan Lisa, aku tengokkan Daud. Tapi, kau dengan Daud
kena berbaik semula, okey? Kita semua kan berkawan.”</p>
<p>Daniel menghela nafas. “Ok.” Dia cuba menjadi rasional dan melupakan
tuduhannya terhadap Daud, kerana mungkin benar kata Khalid,
kesangsiannya silap.</p>
<p>Selama dia mengenali Daud pun, dia memang seorang yang
bertanggungjawab dan disegani ramai. Biasanya orang yang ada kedudukan
terhormat memang tak buat benda-benda tak bermanfaat. Macam Lukman Hakim
pernah kata, bila orang tanya apa yang membuatkan dia dapat kedudukan
terhormat sebegini, “Berkata benar dan tinggalkan perkara yang tidak
bermanfaat.”</p>
<hr />
<p>“Kenapa kau rasa bukan Taufik yang buat?” Khalid bertanya
tiba-tiba.</p>
<p>“Aku tak pernah singkirkan dia dari senarai suspek. Tapi aku tak
jumpa apa-apa tanda Taufik ada kaitan dengan mesej-mesej tu,” balas
Daniel.</p>
<p>“Kau ada <em>hack</em> dia ke?”</p>
<p>Daniel tidak menjawab. Dia masih fokus dengan komputer riba.</p>
<p>“Bro,” Khalid mendekati Daniel dengan nada suara serius. “Kau suka
Lisa ke?”</p>
<p>“Apa?” Daniel tidak percaya mendengarkan pertanyaan Khalid. “Taklah.
Dia minta tolong aku, aku tolonglah dia.”</p>
<p>“Tapi… macam mana dengan Nana? Kalau Nana tahu yang kau rapat dengan
Lisa macam mana?” Khalid mengusik Daniel.</p>
<p>“Nana? Kenapa dengan dia? Dia bukannya tahu aku wujud pun,” Daniel
menyelak rambut yang sudah pun dipotong dengan gaya <em>crew cut</em>
itu.</p>
<p>“Sebab tu kau kena jauhkan diri dari Lisa. Kalau tak, nanti dia
jealous, dia ingatkan kau dah ada yang punya,” Khalid masih terus
mengenakan Daniel, rasa terhibur sendiri.</p>
<p>“Kau jangan nak merepeklah. Orang kat sekolah ni pun tak boleh nak
<em>brain</em> kalau ada yang nak kenenkan aku dengan Lisa. Kitorang
macam langit dan bumi. Aku dengan Lisa kawan dari kecil, parents
kitorang dah macam adik-beradik. Apa yang peliknya aku rapat dengan
dia?” Daniel melayankan saja keletah Khalid.</p>
<p>“Takdelah. Aku pelik, walaupun keluarga korang memang rapat, kenapa
tiba-tiba kau macam <em>caring</em> sangat pasal si Lisa tu? Selama ni
kau biasa je dengan dia,” Khalid meluahkan rasa musykilnya.</p>
<p>“Ok. Aku cakap ni sebab aku nak kau berhenti merepek,” Daniel
menghalakan mukanya ke arah Khalid dan bercakap dengan serius. “Aku
dengan Lisa dah bertunang.”</p>
<p>Ternganga Khalid mendengar pengakuan Daniel itu. Tak tahu dia serius
atau melawak. Tapi Daniel nampak begitu serius, dan dia bukan orang yang
suka bergurau begini, selalunya gurauannya melibatkan ilmu-ilmu
saintifik.</p>
<p><em>“What?!”</em> Khalid menunjukkan kedua-dua belah tangannya
menguncup dan kemudian terbuka dengan kesan bunyi “Whooo” dikeluarkan
dari mulutnya. <em>“Mindblown.”</em></p>
<p>“Seriuslah?! Tak tau pun korang bercinta!” berdebar-debar jantung
Khalid menuturkannya.</p>
<p>Macam mana ni? Kawannya yang <em>nerd</em>, tak popular dan tiada
karisma sudah pun mendahuluinya dengan gadis cun-melecun <em>Top
One</em> sekolah pulak tu. Dia menggoncang bahu Daniel, membuatkan
laptop yang berada di atas pangku Daniel sedikit lagi hendak jatuh.
Daniel menolak Khalid ke belakang dan menahan komputer dari
terjatuh.</p>
<p>“Baik-baik sikitlah. Betullah aku cakap. Tapi tu cuma parents
kitorang punya idea. Aku dengan Lisa ada plan sendiri,” Daniel berkata
laju-laju. “Kitorang takkan kahwinlah.”</p>
<p>“Macam mana? Kalau dah bertunang?”</p>
<p>“Alah… ramai orang bertunang tak jadi kahwin pun,” Daniel tidak
melayan soalan Khalid.</p>
<p>“Wau, ni kalau satu sekolah tahu, kau memang jadi top lah,” Khalid
membayangkan Daniel menerajui tangga populariti sekolah. Memang tak
terbayang.</p>
<p>Daniel membulatkan mata mendengar kata-kata Khalid. “Kau jangan cakap
dengan siapa-siapa. Mati aku kena dengan Lisa nanti. Ini semua
angan-angan mak bapak kitorang.”</p>
<p>“Ok. Ok. Aku tak cakap dengan sesiapa.”</p>
<h2 id="bab-8">BAB 8</h2>
<p>Lisa dan Nana duduk di kafe kegemaran mereka sambil menghirup ais
kisar perisa coklat dan strawberi yang dipesan masing-masing. Sedari
tadika mereka kawan baik, kedua-duanya gadis ayu <em>Top Two</em>
sekolah—kalau tak campur <em>form 6</em>—tapi Nana memang tak ambil
pusing semua tu, dan dia sendiri tak tahu dirinya termasuk dalam
kategori <em>It Girl</em> di situ. Nana hanya sibuk dengan buku-bukunya
dan pencapaian akademik. Bab koko pun, dia hanya akan mengikuti aktiviti
intelektual seperti debat, syarahan, menulis esei atau kuiz sains.
Sukan? Memang dia tak berminat. Tapi mereka berdua sering bermain tenis
bersama-sama, termasuk hari ini. Setelah tamat sesi tenis, mereka
melepak di kafe yang baru dibuka setahun lepas itu.</p>
<p>Walaupun personaliti dan minat mereka seperti tidak sama, namun jiwa
mereka seperti akrab seolah-olah memang ditakdirkan untuk mereka tetap
berkawan baik. Ada saja topik yang mereka boleh bincangkan walau Lisa
suka berbincang pasal lelaki, baju dan gosip artis, manakala Nana
sukakan buku, rancangan TV dan ilmu, mereka tetap tak berhenti
berceloteh apabila bersama-sama.</p>
<p>“Kau dah rancang ke nak sambung ke mana habis sekolah nanti? Kau nak
ambil kos apa?” soal Lisa.</p>
<p>“Aku masuk matrik je la, Lisa. Aku nak ambil akaun.”</p>
<p>“Akaun? Nanti aku cakap dengan papa. Dia boleh <em>sponsor</em> kau
belajar pergi luar negara,” Lisa berkata dengan ceria.</p>
<p>Nana menggeleng, “Eh, janganlah, Lisa. Malu aku. Aku rasa universiti
tempatan lagi baik. Kos murah, dekat dengan rumah.”</p>
<p>“Kau kan pandai, mesti boleh dapat <em>scholar</em> punya. Tak boleh,
aku akan cakap dengan papa. Kau akan dapat pendidikan yang selayaknya.
Come onlah, Nana. Bukan ke kau dulu berangan nak belajar kat luar
negara, dapat <em>boyfriend</em> dari <em>oversea</em>? Kita pun boleh
pergi belajar sama-sama!” Lisa mengingatkan kembali angan-angan zaman
sekolah rendah dulu.</p>
<p>Nana ketawa apabila memori itu diceritakan kembali. “Takpelah, Lisa.
Ayah aku dah pencen, mak aku tengah sakit. Aku belajar dekat sini, dapat
juga jaga mak ayah aku.”</p>
<p>Lisa mengeluh apabila teringat hal keluarga Nana. “Abang-abang kau
kan ada? Diorang kan boleh jaga mak ayah kau? Kau boleh ubah nasib
keluarga kau, pergi luar negara, timba ilmu dari sana.”</p>
<p>“Abang kau… dia tak balik rumah lagi ke?” Lisa bertanya tentang abang
sulung Nana. “Dia masih merajuk dengan mak kau lagi?”</p>
<p>Nana mengangguk. “Hmm… tak tahulah sampai bila dia nak macam tu. Aku
pun tak dapat contact dia lagi. Abang Ngah tu pulak, kerja biasa je.
Sebulan seribu setengah pun tak sampai aku rasa gaji dia.”</p>
<p>Lisa tidak membalas. Dia tahu dia tak akan boleh faham kesusahan yang
menghimpit Nana. Mereka masih budak lagi, tidak tahu apa akan jadi di
masa hadapan, mungkin Nana akan ubah fikirannya apabila ada tawaran yang
baik datang. Itulah harapan Lisa.</p>
<p>“Nak balik ke?” Lisa bertanya apabila Nana memasukkan telefon ke
dalam beg.</p>
<p>“Eh, taklah. Saja je mengemas,” balas Nana. Lisa turut memasukkan
telefonnya ke dalam beg yang terletak di atas meja.</p>
<p>“Lisa!” Nana memegang tangan Lisa yang dengan pantas ditarik kembali.
“Kenapa tangan kau… luka ke?”</p>
<p>Lisa menyembunyikan tangannya dari tatapan Nana dan menutup lengannya
dengan bajunya. Nana tidak dapat melihat lagi, namun dia pasti itu ialah
bekas dikelar pisau. Lisa… <em>depressed</em> ke? Dia kelar diri sendiri
ke? Banyak persoalan dalam kepala Nana.</p>
<p>“Lisa… kau ok ke?” Nana memegang bahu rakannya. “Kalau ada apa-apa,
cakap dengan aku. Jangan sorang-sorang.”</p>
<p>“Aku OK je lah,” Lisa berdalih.</p>
<p>“Lisa, aku tau kita dah lama tak lepak sama. Aku pun sibuk. Tapi,
sekarang, bagitahulah aku masalah kau. Kenapa kau buat macam tu?” Nana
bertanya baik-baik.</p>
<p>Dia cuba untuk memastikan Lisa tidak berasa keseorangan. Dia tahu,
walaupun Lisa banyak kawan dan kelihatan bahagia hidupnya, hatinya
sering dilanda masalah, sedari dulu lagi. Dia ingat lagi apabila mereka
kecil, Lisa sengaja membenamkan dirinya di dalam kolam renang untuk
membiarkan dirinya lemas. Nasib baik ada orang yang datang
menyelamatkannya, kalau tak, tak adalah Lisa yang dikenalinya kini.
Mungkin Lisa tertekan kerana keluarganya yang sangat sibuk dan tiada
masa untuk dirinya? Papa selalu keluar negara, jarang sekali duduk di
rumah. Mama pula dengan urusan masyarakatnya yang tak habis-habis.</p>
<p>“Lisa…” Nana berkata lembut apabila Lisa tidak membalas.</p>
<p>“Aku ok…”</p>
<p>Tak. Lisa tak okey. Dia tahu sangat rakannya itu.</p>
<p>Nana memeluk Lisa dan tiba-tiba Lisa menangis di bahunya. “Ty… Ty…
dah mati.”</p>
<p>Terkejut Nana mendengarnya. “Bila… macam mana?”</p>
<p>Lisa menggeleng. “Aku tak tahu. Aku balik rumah. Dia dekat atas katil
aku, dah kaku.”</p>
<p>“I’m so sorry, Lisa,” Nana mengusap belakang Lisa. Memang seperti
<em>over</em> reaksi Lisa, tapi bagi orang yang emosinya tidak stabil
dan sering mengalami tekanan, insiden itu pastinya memberi kesan
mendalam dalam diri Lisa. Ditambah lagi, Ty sudah pun lebih sepuluh
tahun hidup bersama keluarga Lisa. Mereka berdua membesar bersama.</p>
<p>Namun tangisan Lisa semakin kuat dan dia seakan-akan hampir meraung.
Orang yang berada di meja lain mula memandang mereka berdua. Ada yang
kelihatan risau dan panik, ada juga yang jengkel dengan tangisan Lisa.
Nana rasa tidak senang.</p>
<p>“Lisa… bawa bertenang…” dia tidak tahu apa perlu dilakukannya.</p>
<p>Lisa tidak berhenti menangis. Nana akhirnya menelefon pemandu
keluarga Lisa untuk datang mengambil mereka berdua. Mereka kembali ke
rumah dan Nana membawa Lisa ke biliknya untuk berehat. Lisa berbaring di
atas katil dengan baju latihannya yang belum berganti. Nana tidak
mengatakan apa-apa dan duduk di birai katil memandang Lisa.</p>
<p>“Rehatlah, Lisa.”</p>
<p>“Mak Som…” Lisa bersuara perlahan.</p>
<p>Nana meneliti apa yang didengarnya. “Kau nak aku panggilkan Mak Som
ke?” Orang gaji Lisa itu pasti ada di dapur. Dia mahu bangun namun
terdengar suara Lisa.</p>
<p>“Mak Som… dah takde…” Lisa menangis teresak-esak.</p>
<p>Nana mendekati Lisa. “Dia dah berhenti ke? <em>Sorry</em> ya.”
Seingat Nana, Mak Som sudah lama berkhidmat dengan keluarga mereka. Dia
ibarat emak Lisa, melebihi mama Lisa sendiri. Orang tua itu setia dengan
keluarga Lisa setelah kematian suaminya.</p>
<p>Nana melihat Lisa menggeleng. “Dia dah takde. Nana, dia dah…
meninggal.”</p>
<p>“Innalillah…” Nana rasa emosi Lisa tidak stabil sekarang ini.</p>
<p>“Ada orang… bunuh dia…”</p>
<p>Terkejut Nana mendengarnya. “Apa? Apa dia?” Tak percaya dengan apa
yang dikatakan rakannya itu. “Ada… ada laporan polis ke?”</p>
<p>“Orang ingat dia sakit jantung. Tak. Dia tak ada sakit jantung, Lisa!
Ada orang bunuh dia!” Nana telan liur, rasa berderau darah dan seram
sejuk dibuatnya. Apa yang dikatakan Lisa ini?</p>
<p>“Aku selalu nampak… aku selalu nampak… bila aku tidur, ada orang
tengokkan aku. Dekat situ,” Lisa menunjuk di tepi tingkap biliknya. Nana
mula rasa takut, dia menoleh di sekeliling bilik itu. Kalau-kalau ada
muncul sesuatu yang sedang memerhatikan mereka.</p>
<p>“Aku takut! Aku takut, Nana!” Lisa mula meraung lagi. Nana cuba
menenangkan rakannya dan memeluk Lisa, namun sebenarnya dia turut
ketakutan mendengarkan apa yang dikatakan Lisa itu.</p>
<hr />
<p>“Hai Daniel!” Daniel tersenyum saja pada tunangnya itu. Lisa
kelihatan ceria dan begitu jelita seperti biasa.</p>
<p>“Hmm… hai,” balas Daniel acuh tak acuh.</p>
<p>“Eiii, belajarlah sapa orang baik-baik sikit. Nanti takde orang nak
kawan, baru tau,” Lisa mengomel kepada Daniel.</p>
<p>“Ala, ni memang <em>style</em> I lah,” Daniel ketawa.</p>
<p>“Apa-apa je lah. Ni, mama I suruh bagi dekat you, untuk bagi dekat
emak you,” Lisa menyerahkan satu bekas tembaga kepada Daniel.</p>
<p>“Apa ni?”</p>
<p>Lisa angkat bahu. “Entah. Ambil je lah.”</p>
<p>Daniel menggoncang-goncangkan bekas itu dan lengannya dipukul Lisa.
Dia tersengih lalu memasukkan bekas tembaga itu ke dalam begnya.</p>
<p>“Tak tahu pula mama you jual sirih,” Daniel melawak.</p>
<p>Lisa mencebikkan muka. “Biarlah, janji dia tak mengemis minta duit
orang.”</p>
<p>“Eh, apa ni, I tak kutuk mama you lah. I gurau je.”</p>
<p>“Tahu,” Lisa mengenyitkan mata dan berlalu dari situ.</p>
<p>Daniel hanya memandang Lisa pergi ke kelasnya. Dia hendak mengalihkan
pandangan apabila Nana mendekati Lisa dan mereka bercakap-cakap dan
kemudian ketawa. Tak tahu pula diorang berkawan. Daniel rasa
berbunga-bunga hati melihatkan Nana, sedikit senyuman muncul di hujung
bibirnya.</p>
<p>“Woi, jangan senyum sorang-sorang. Nanti orang ingat kau gila,” Yazid
bercakap di telinga Daniel. Daniel mengundur ke belakang gara-gara
terkejut dengan kemunculan Yazid.</p>
<p>“Janganlah usha-usha Nana kat sini. Kang dia nampak, habis biru mata
kau dia tumbuk,” Yazid menambah sambil tergelak. Terhibur dengan
bayangan kepalanya di mana Nana mendebik Daniel.</p>
<p>Daniel tidak menghiraukan kata-kata Yazid.</p>
<p>“Wei, kau dengan Daud dah okey ke?” Yazid bertanya sambil mereka
berjalan bersama-sama menuju ke kelas.</p>
<p>“Okey je,” Daniel jawab dengan tidak ikhlas.</p>
<p>“Aku tak tahu apa masalah korang, tapi aku nampak macam tegang je.
Jangan macam nilah wei. Kita berempat kan kawan,” Yazid mengingatkan
Daniel.</p>
<p>Daniel hanya mengangguk saja, tidak membalas kata-kata Yazid.</p>
<p>“Khalid tak datang sekolah?” dia menukar tajuk.</p>
<p>Yazid mengangguk. “Haah, ada episod.”</p>
<p>Mereka berdua kemudian hanya berdiam diri sepanjang di koridor
sekolah itu.</p>
<h2 id="bab-9">BAB 9</h2>
<p>Saleha duduk dengan kakinya terayun di atas pentas dewan sekolah itu.
Dia melihat sahaja rakan-rakannya melakukan kerja. Syazwan sesekali
mengalih pandang pada Saleha yang langsung tidak menghiraukannya.
Apabila kerjanya telah siap dan orang lain sedang sibuk, dia datang
mendekati Saleha.</p>
<p>“Kau takde kerja ke?” Saleha bertanya kepada Syazwan yang sedang
menghampirinya.</p>
<p>“Dah siap,” balas Syazwan. “Leha…”</p>
<p>“Kenapa?” Saleha tidak memandang Syazwan, dia sedang membelek-belek
bunga-bunga hiasan yang diletakkan di atas pentas.</p>
<p>“Hujung minggu ni pergi tengok wayang, jom?”</p>
<p>Saleha angkat muka dan wajahnya cuba menahan tawa. “Kita?”</p>
<p>Syazwan mengangguk.</p>
<p>“Aku kerjalah hujung minggu,” kata Saleha.</p>
<p>“Kerja?” terkejut dia mendengarnya. “Kerja apa?”</p>
<p>“Pelacur.”</p>
<p>Saleha ketawa apabila Syazwan betul-betul tergamam dengan jawapannya,
sampaikan kawan-kawan mereka yang lain turut menoleh untuk melihat apa
yang terjadi. Dia berhenti ketawa dan melambai tangan tanda kata-katanya
tidak benar.</p>
<p>“Taklah. Gurau je lah. Aku kerja dekat kedai fotostat dekat taman
rumah aku,” kata Saleha. Nasib baik ada alasan, dapatlah dia menolak
ajakan Syazwan itu. Walaupun popular dan ada rupa, Syazwan bukan lelaki
idaman Saleha. Dia suka yang nerd, pandai, baik hati, macam sorang abang
form 5 tu.</p>
<p>“Oh yeke,” Syazwan kedengaran kecewa, tapi dalam masa yang sama
semangatnya semakin membara nak menawan hati Saleha. Jual mahal eh,
memang aku kejar kau sampai dapat.</p>
<p>“Kau tak join ke, dance atau idol tu?” Saleha cuba menceriakan
kembali suasana.</p>
<p>“Tak. Aku tak ada bakat,” Syazwan berkata, tanpa rasa rendah
diri.</p>
<p>“Kalau ada pertandingan modelling mesti kau boleh masuk kan,” Saleha
saja hendak menaikkan semangat Syazwan yang dia rasakan meruntun.</p>
<p>Syazwan hanya tersenyum sumbing mendengarkan pujian tak sengaja
Saleha itu. Dia tau pun aku ni handsome rupanya, mestilah kan, siapa
yang tak perasan.</p>
<p>“Kau rapat dengan Kak Lisa?” tiba-tiba Syazwan bertanya.</p>
<p>“Kak Lisa form 5 tu ke?” Saleha inginkan kepastian dan Syazwan
mengangguk. “Kenapa dengan dia?”</p>
<p>“Aku sebenarnya ada orang bagi tugasan dekat aku,” kata Syazwan.</p>
<p>“Tugas?”</p>
<p>“Tengok-tengokkan Kak Lisa.”</p>
<p>“Hah? Kau stalk dia ke?” Saleha rasa tak sedap dengan kata-kata
Syazwan itu.</p>
<p>“Taklah. Abang aku risau ada orang apa-apakan Kak Lisa tu. Sebab tu
aku tanya, kau rapat dengan dia ke?”</p>
<p>Abang? Abang Daniel ke? Rasa rama-rama dalam perut bila terdengar
Syazwan menyebut abangnya.</p>
<p>“Aku biasa-biasa je dengan dia.”</p>
<p>“Tapi aku tengok kau selalu lepak dengan dia.”</p>
<p>“Apa yang kau nak tahu pasal dia?”</p>
<p>“Ada orang kacau dia ke?”</p>
<p>Saleha sengih. “Mestilah ada. Dia kan popular.” Muka Saleha bertukar
serius setelah berfikir sebentar. “Tapi aku memang perasan dia berubah
sikit semenjak dua menjak ni. Tak tahu kenapa.”</p>
<p>“Berubah macam mana?”</p>
<p>“Tak tahulah sebab dia selalu on-off dengan Abang Taufik kan, dia
jadi macam tu. Macam emosi tak stabil,” kata Saleha. “Ada isu dalam
keluarga dia juga kut.”</p>
<p>“Yeke? Aku rasa keluarga dia normal je, bahagia je,” Syazwan cuba
memikirkan kembali hubungan kedua-dua keluarga mereka. Seingat dia,
Syazwan selalu rasakan keluarga Kak Lisa lebih bahagia dari keluarganya.
Tapi entahlah realitinya macam mana, kerana itu cuma pandangan
peribadinya saja.</p>
<p>“Aku risau juga dengan dia tu. Sebab kadang-kadang orang yang nampak
sentiasa ceria dan bahagia tu, sebenarnya tak sebahagia yang kita
sangka. Nantilah aku cuba juga korek. Tapi bukan sebab aku nak
<em>spy</em> dia tau, ini sebab aku ambil berat pasal dia,” Saleha cuba
mempertahankan kenyataannya.</p>
<p>Syazwan hanya mengiyakan saja. “Baguslah. Aku pun bukan nak sangat
sibuk pasal dia. Tapi abang aku suruh kan.”</p>
<p>“Baiknya kau buat apa yang abang kau suruh.”</p>
<p>“Aku kan adik yang soleh,” Syazwan tersengih sambil memuji diri
sendiri.</p>
<hr />
<p>“Mak, ni mama Lisa bagi,” Daniel berkata sambil menyerahkan bekas
tembaga yang diberikan Lisa di sekolah tadi kepada emaknya.</p>
<p>Emak menerima bekas itu dengan muka hairan. “Apa ni?”</p>
<p>“Entah,” Daniel angkat bahu.</p>
<p>Dia mahu masuk ke bilik apabila emak menjerit sebaik saja membuka
bekas tembaga itu. Daniel turut terkejut dan menahan emak—takut-takut
dia jatuh terjelepuk kerana terkejut—dengan kedua-dua belah tangannya.
Daniel meminta emak duduk di kerusi meja makan. Dia mengutip bekas
tembaga itu dan melihat di dalamnya berisi kepala kucing. Ini Ty!</p>
<p>“Bawa jauh-jauh benda tu, Daniel! Mama tak nak tengok!” emak berkata
dan kepalanya mula terasa pening. “Mak rasa nak muntah.”</p>
<p>Daniel meletakkan bekas itu dan membantu emak naik ke biliknya.
Setelah menutup pintu bilik emak, dia kembali ke dapur dan mengambil
bekas tersebut. Kenapa mama Lisa bagi bekas ni dekat emak? Apa orang tua
ni punya muslihat?</p>
<p>Minggu lepas Lisa memang monyok seminggu kerana kucingnya yang telah
lama bersama mereka telah pun meninggal dunia. Tapi kenapa Ty ada di
sini? Bukankah Lisa dah tanam?</p>
<p>“Woi! Apa ni!” Syazwan berteriak apabila melihatkan bekas di tangan
Daniel.</p>
<p>Daniel segera menutup bekas tersebut. “Kau tau ini Ty?”</p>
<p>“Tak! Kenapa ada dekat sini! Psiko gila kau ni!” Syazwan tidak keruan
jadinya melihatkan kepala kucing yang sudah mati. Imej tersebut tidak
dapat dipadam dari fikirannya.</p>
<p>“Aku tak tahu kenapa ada orang bagi ni.”</p>
<p>“Siapa yang bagi?”</p>
<p>“Mama Lisa.”</p>
<p>“What!!”</p>
<p>Kedua-dua mereka saling memandang dan cuba memikirkan rasional di
sebalik perbuatan mama Lisa.</p>
<p>“Aku rasa tak mungkin mama Lisa yang bagi. Mesti… tertukar ke apa.
Ada orang nak <em>prank</em> kita ke,” Daniel akhirnya bersuara. “Aishh,
kesian mak.”</p>
<p>“Mak nampak ke?!” risau Syazwan apabila mengetahui emaknya ternampak
bangkai kucing itu. Daniel mengangguk dan muka Syazwan jadi bengang.</p>
<p>“Memang melampau. Aku pun tak rasa Lisa atau mama dia nak buat macam
ni. Tak logik langsung. Tapi siapa pula yang nak <em>prank</em> sampai
ke tahap ni sekali?” soal Syazwan.</p>
<p>“Macam mana kucing tu mati?” soal Daniel, tapi lebih terarah kepada
dirinya sendiri.</p>
<p>“Kucing tu dah tua sangat kan?” Syazwan berkata dan disetujui Daniel.
Mereka semua rasakan kucing itu mati kerana sudah sampai masanya,
maklumlah dah sepuluh tahun hidup. Lisa pun dah nak habis sekolah.</p>
<p>“Aku nak tanya Lisa,” Daniel berkata dan mengeluarkan telefonnya.</p>
<p>“Eh, kau biar betul. Mesti dia sedih kalau dia tahu,” Syazwan yang
memiliki pengalaman mantap tentang isi hati perempuan menasihati
abangnya yang naif itu.</p>
<p>Daniel menurunkan tangan yang memegang telefon dan menunjukkan reaksi
tidak puas hati. “Habis tu, macam mana? Takkan nak panggil polis, kau
ingat diorang kisah?”</p>
<p>“Aku tak kata panggil polis. Tapi kita kena gentle dengan Kak Lisa
bab ni. Nanti dia sedih pula bila tau ada orang main-mainkan mayat
kucing dia,” jelas Syazwan.</p>
<p>“Maksudnya, ada orang korek kubur kucing tu ke?”</p>
<p>Daniel yang berkata turut gerun mendengar kata-katanya sendiri.
Syazwan membuat gaya geli dan menggeletar. “Siapalah punya kerja
ni.”</p>
<hr />
<p>“Kenapalah kita nak kena buat kerja macam ni, malam-malam? Seram tau
tak?” Syazwan membebel.</p>
<p>Mereka menghampiri kawasan tanah terbiar berhampiran rumah mereka dan
keluarga Lisa. Di situ tempat Ty dikebumikan Lisa dahulu, di mana Lisa
menjemput mereka datang untuk memberi penghormatan terakhir. Nasib baik
rumah dekat, masa kecil pun selalu main sama-sama, mereka pun datanglah
untuk memenuhi undangan.</p>
<p>Daniel tidak melayan bebelan Syazwan dan mereka mula mengorek
bahagian tanah yang bertanda batu nisan untuk Ty. Kubur itu tidak
terlalu dalam dan dengan cepatnya mereka dapat melihat bangkai kucing
tersebut. Mahu termuntah melihatnya, lagi rasa nak termuntah apabila
melihatkan kepala kucing tersebut telah pun hilang. Maka betullah ada
yang mengorek kubur ini dan mengambil kepalanya. Mereka menimbus kembali
kubur Ty dan memadatkan tanahnya.</p>
<p>“Aku tak sangka—”</p>
<p>“Arghh!!!”</p>
<hr />
<p>Daniel dan Syazwan bangun dari rehat yang sementara dan mendapati
diri mereka ditempatkan di dalam wad hospital. Papa dan pemandu mereka,
Pak Cik Alif berada di dalam bilik itu. Sebaik saja mereka berdua sedar,
doktor masuk ke bilik untuk memeriksa mereka. Kedua-dua mereka dijumpai
Pak Cik Alif sedang terbaring tidak sedarkan diri di tanah terbiar.
Nasib baik jeritan Syazwan didengari orang gaji di rumah Lisa yang
rumahnya berdekatan dengan tanah tersebut.</p>
<p>“Siapa yang serang kitorang?” Syazwan bertanya.</p>
<p>“Tak tahulah. Dia dah larikan diri bila pak cik sampai. Tapi pak cik
nampak susuk tubuh dia. Rasa masih budak lagi macam kamu berdua juga,”
Pak Cik Alif bercerita. “Sebab kamu berdua tinggi, dia lagi rendah sikit
dari kamu.”</p>
<p>Daniel cuba mengingat kejadian sebelum mereka pengsan, tapi tiada
yang muncul dalam kepala.</p>
<p>“Memang ada orang yang saja nak <em>prank</em> kita,” Daniel
berkata.</p>
<p>“<em>Prank</em>? Aku rasa dia nak bunuh kita adalah. Psiko mana yang
buat benda macam ni, aku tak tahulah,” Syazwan bengang. Dia memandang
abangnya dan merayu, “Aku rasa aku dah tak nak involve dengan Kak Lisa
lagi. Kalau kau risau sangat pasal dia, kau buatlah sorang-sorang. Lagi
baik kalau kau lapor polis biar jadi urusan polis. Ada orang gila stalk
Kak Lisa, agaknya.”</p>
<p>“Mungkin orang tu tinggal dekat dengan kita? Kalau malam-malam macam
ni pun dia ada dekat kawasan tu?” Daniel seperti tidak mendengar luahan
hati Syazwan dan terus membuat andaian.</p>
<p>“Bang, tolonglah dengar apa aku cakap. <em>Obviously</em>, ada orang
yang aku tak tahulah obses ke apa dengan Kak Lisa. Dan dia akan
bahayakan nyawa kau jugak, kalau dia tahu kau dah bertunang dengan Kak
Lisa,” Syazwan berkata perlahan-lahan supaya masuk setiap patah kata
dalam telinga Daniel.</p>
<p>“Macam mana kau tahu ada orang stalk, obses dekat Lisa? Kau ke yang
stalk dia?” Daniel tiba-tiba melontarkan rasa curiga pada Syazwan.</p>
<p>Adiknya itu rasa tak puas hati bila dituduh sedemikian rupa. “Kenapa
aku nak stalk dia kalau rumah dia pun depan rumah kita? Aku tengok dia
dari kecil, aku takde perasaan kat dia lah.”</p>
<p>“Mungkin Pak Cik Alif?” Syazwan meneka. Daniel biasanya bersangka
baik dengan orang, tapi sekarang ini dia pun tak begitu pasti. Dia turut
mula mengesyaki orang tua itu.</p>
<p>“Atau orang gaji dekat rumah Kak Lisa? Diorang kata diorang dengar
sesuatu?” Syazwan menambah.</p>
<p>“Kuat sangat ke kau jerit sampai boleh dengar?” Daniel menyoal.</p>
<p>Mereka turut disoal siasat polis setelah sedarkan diri kerana papa
telah melaporkan kejadian itu kepada polis.</p>
<hr />
<p>“Kak Nana!” Saleha menegur gadis tinggi lampai sewaktu berselisih di
kantin sekolah.</p>
<p>Nana tersenyum melihat Saleha. “Hai, Leha. Lama tak jumpa. Sihat
ke?”</p>
<p>“Sihat. Kak Nana?”</p>
<p>Nana mengangguk. “Lisa tak datang sekolah hari ni. Dia demam.” Nana
memberitahu Saleha kerana dia merasakan gadis itu mungkin mencari
Lisa.</p>
<p>“Oh yeke. Sekarang, dekat rumah dia ada polis jaga kan?” Saleha lebih
kepada memberitahu Nana daripada bertanya.</p>
<p>“Hah? Kenapa?”</p>
<p>Saleha menarik Nana ke tempat yang tidak begitu ramai orang dan mula
bercerita.</p>
<p>“Haritu, jiran Kak Lisa kena serang. Masa tu, diorang tengah gali
kubur Ty.”</p>
<p>“Kenapa diorang gali kubur Ty? Siapa yang serang?”</p>
<p>Saleha angkat bahu. “Entahlah, tak tahu siapa yang buat. Tapi diorang
gali kubur tu sebab ada orang korek kubur dan penggal kepala Ty.”</p>
<p>Nana tergamam dan menutup mulut dengan kedua-dua tangannya. Tak
disangka ada manusia sesadis itu. Siapalah yang tak berhati perut nak
buat macam tu? Sebab tu ke Lisa demam?</p>
<p>“Lepas balik sekolah ni, kita pergi rumah Lisa, nak?” Nana mengajak
Saleha untuk pergi melawat Lisa, dan dia bersetuju.</p>
<p>Seperti yang diberitahu Saleha, memang ada polis berkawal di kawasan
tersebut. Mereka masuk ke rumah Lisa dan mendapati dia sedang terbaring
di atas katil dan pandangannya menghala ke atas.</p>
<p>“Lisa…” Nana mendekati Lisa dan menggerakkan tubuh rakannya
sedikit.</p>
<p>Barulah Lisa mengalihkan pandang ke arah mereka berdua dan tersenyum
kecil. Wajahnya kelihatan begitu pucat. Air matanya tiba-tiba
keluar.</p>
<p>“Lisa, jangan nangis,” Nana duduk di sebelah Lisa dan memujuk
rakannya.</p>
<p>Saleha turut duduk bersama namun tidak berkata apa-apa. Matanya
melilau di sekitar bilik Lisa. Ada bau yang tidak senang di dalam bilik
tersebut, sangat busuk dan tidak layak berada di dalam bilik semewah
ini. Rasa tidak senang membuatkan Saleha cuba mencari punca bau itu. Dia
berpura-pura berjalan untuk melihat keluar tingkap dan melihat
sekeliling.</p>
<p>Matanya jatuh pada sebuah kotak tembaga di tepi tingkap dan di
dalamnya terdapat bangkai kepala kucing seperti yang diceritakan Syazwan
kepadanya. Saleha hampir-hampir menjerit, tetapi apabila teringatkan
keadaan Lisa, dia menahan dirinya sedaya-upaya. Nasib baik Lisa dan Nana
tidak perasan dirinya. Dia kembali ke katil dan memandang Nana dengan
penuh cemas. Nana sedikit hairan dan ingin tahu apa yang membuatkan
Saleha kembali dan kelihatan seperti telur di hujung tanduk.</p>
<p>Lisa tidak begitu bersemangat untuk bercakap, maka Nana meninggalkan
dia sebentar dan mereka berdua keluar. Saleha sempat mengaut bekas
tersebut dan membawa keluar dari bilik.</p>
<p>“Kak, tengok ni,” Saleha menahan hidung dan menunjukkan bekas tembaga
itu kepada Nana.</p>
<p>Nana menjerit kecil dan menolak tangan Saleha. “Eii, mana dapat
tu?”</p>
<p>“Dalam bilik Kak Lisa, sebelah tingkap,” Saleha memberitahu.</p>
<p>“Macam mana boleh ada dekat situ?”</p>
<p>Saleha menggeleng. Setahu dia, kotak tersebut ada pada Abang Daniel
dan Syazwan, yang mereka bawa bersama sewaktu menggali kubur arwah Ty.
Mungkin mereka tertinggal dan penyerang mereka mengambil kotak tersebut?
Siapa orang tu?</p>
<p>“Leha?” Nana menyedarkan Saleha dari lamunannya.</p>
<p>Saleha menggelengkan kepalanya untuk kembali ke dunia nyata. Dia
teragak-agak untuk menceritakan teorinya kepada Nana.</p>
<p>“Kenapa Leha?”</p>
<p>“Tak, Leha rasa orang yang serang Wan malam tu ambil kotak ni, dan
mungkin dia bagi kepada Kak Lisa?” Saleha akhirnya mengetengahkan
teorinya.</p>
<p>Nana menghela nafas membuatkan Saleha sedikit menyesal
memberitahunya. Mesti dia ingat aku ni gila, suka baca novel seram.</p>
<p>“Sebenarnya, haritu Lisa pernah cakap sesuatu dengan akak. Tapi akak
tak faham,” Nana berkata dengan nada risau. “Dia kata, kadang-kadang dia
akan nampak bayangan orang dekat dengan tingkap tengah tengokkan dia
tidur.”</p>
<p>Ternganga mulut Saleha mendengarkannya. Dia dapat rasakan tangannya
menggigil apabila didekatkan ke bibirnya sendiri. “Siapa… siapa Kak
Nana?”</p>
<p>Nana menggeleng, air matanya mula keluar kerana takut. “Tak tahu.
Rasa… akak rasa Lisa dalam bahaya sekarang ni.”</p>
<p>Saleha terasa meremang bulu romanya. “Kita kena lapor pada
polis.”</p>
<p>Nana bersetuju. “Kita tak boleh terus biarkan macam ni. Dah ada orang
yang diserang si psiko ni. Takut dia apa-apakan Lisa pula. Nanti kita
pergi balai ya, akak nak cakap dengan Lisa sekejap.”</p>
<p>Saleha bersetuju dan dia turun ke aras bawah dengan membawa kotak
tembaga tersebut. Hidungnya ditutup dengan tangan kirinya untuk
menghilangkan bau bangkai itu. Dia mendapati Daniel sedang duduk
keseorang di ruang tamu.</p>
<p>Eh, kenapa dia ada dekat sini?</p>
<p>Berdebar hati Saleha melihat crushnya berada di depan mata. Dia mahu
berjalan keluar namun ditegur Daniel.</p>
<p>“Jumpa Lisa ke?” Daniel menyoal, dia tak tahu pun Saleha berkaawn
baik dengan Lisa.</p>
<p>Saleha mengangguk, dia berdiri jauh dari Daniel. Daniel bangun untuk
bercakap dengan Lisa. “Apa tu?” Dia menunjuk pada kotak di tangan
Saleha.</p>
<p>Tetapi dengan sekali imbas dia dapat mengenali kotak tersebut dan dia
menjadi sedikit cemas. “Mana dapat ni?”</p>
<p>“Ni? Ada dekat bilik Kak Lisa. Abang cari ni ke?” Saleha
bertanya.</p>
<p>Daniel terasa kering mulutnya, terkejut mendengarkan kotak ini boleh
ada di bilik tunangnya. “Kenapa ada dekat situ?”</p>
<p>Saleha angkat bahu. “Entahlah. Leha jumpa dekat tepi tingkap.” Dia
segera menyerahkan pada Daniel dan menutup hidungnya.</p>
<p>Daniel menahan nafas dan mengambil kotak tersebut.</p>
<p>“Err… abang tahu tak yang Kak Lisa kadang-kadang ada ternampak
bayang-bayang orang tengah tengokkan dia masa tidur? Orang tu katanya
berdiri dekat tingkap bilik dia,” Saleha bercerita. Dia teringat Syazwan
ada mengatakan abangnya memberi tugasan untuk mengawasi Kak Lisa,
mungkin Daniellah abangnya itu. Mulut Saleha yang becok itu tidak boleh
berhenti cerita yang baru didengarnya itu, perlu disampaikan dengan
segera pada seseorang.</p>
<p>Daniel tidak membalas tapi raut wajahnya menunjukkan kerisauan dan
kerutan yang menampakkan dia seperti sudah berusia. Hotnya abang ni.
Fikir Saleha.</p>
<p>“Leha nak pergi report polis pasal kotak ni. Tapi, abanglah pergi
<em>report</em>,” Saleha berkata, mengubah fikiran. Kak Nana pun masih
belum turun, baik saja Daniel yang pergi.</p>
<p>Daniel bersetuju dan dia mengucapkan terima kasih kepada Saleha. Dia
meninggalkan Saleha di ruang tamu dan keluar dari rumah itu. Saleha
hairan dengan kehadiran Daniel. Dia tak tahu mereka berdua sebegitu
rapat sampai datang rumah bila sakit. Biasanya kawan zaman kanak-kanak
bila dah besar dah tak bertegur sapa.</p>
<p>Hmm… entahlah. Asalkan jangan bercinta sudahlah.</p>
<h2 id="bab-10">BAB 10</h2>
<p>Hari Sabtu.</p>
<p><em>Dance Showdown.</em></p>
<p>Di belakang pentas, Daniel sedang sibuk menenangkan tiga rakannya
yang sedang gemuruh.</p>
<p>*“You guys are going to be awesome.* Aku yakin,” Daniel memberi
semangat. “Tiap-tiap tahun join, siapa boleh kalahkan senior Dance kita
ni.”</p>
<p>*“Thanks!* Yeeiii,” Khalid merepek. Ketawa.</p>
<p>Kedengaran bunyi muzik kedengaran. Tanda <em>Dance</em> sudah
dimulakan. Bunyi pelajar bertepuk tangan dan bersorak.</p>
<p>“Okay, korang. Nak aku duduk sini ke, duduk sana?” Daniel menyoal,
loyar buruk.</p>
<p>“Blah la kau. Mestilah kau nak tengok Lisa <em>dance</em> kan,” sakat
Daud. “Rugi aku masuk tiap-tiap tahun. Tak pernah dapat tengok dia
<em>perform</em>.”</p>
<p>Gelak.</p>
<p><em>“Dance Battle* kan dapat tengok,” balas Daniel. “Okaylah, aku
pergi dulu. </em>Goodluck.”*</p>
<p>Daniel menepuk bahu rakannya dan berlalu ke tempat duduk penonton.
Untung rakan sekelasnya ada <em>reserve</em> kan tempat, kalau tak,
memang kena duduk belakanglah jawabnya.</p>
<p>*“Thanks,* bro.” Senyum diberi kepada rakan yang baik hati itu,
sebaik sahaja dia selamat duduk di tempatnya.</p>
<p>Syafiq keluar. MC?</p>
<p>Pengerusi jadi MC? Gelak dalam hati. Seorang pelajar senior perempuan
turut sama keluar bersama Syafiq, kedua-duanya merupakan emcee untuk
malam itu.</p>
<p>Persembahan pertama daripada A Team, <em>co-ed</em> group—lelaki dan
perempuan. Memang betullah yang masuk ke <em>finale</em> ni semua
hebak-hebak.</p>
<p>Semua persembahan menarik bagi Daniel, tapi yang menarik perhatian
sudah tentu <em>group</em> yang dia kenal. Yang tak kena
tu—<em>batch</em> lain—memang kena buat performance gila <em>best</em>
la, baru dapat perhatian sikit.</p>
<p>Persembahan kelima, gabungan pelajar-pelajar ‘hangat’ <em>batch</em>
Daniel—Jefri, Taufiq dan empat rakan mereka yang lain. Memang nak runtuh
dewan, pelajar bertepuk, bersorak. Boleh pekak telinga dengar
pelajar-pelajar perempuan menjerit. Dengan Jefri dan Taufiq sibuk tayang
six packs bagai. Gangguan seksual kat sekolah namanya ni.</p>
<p>Dua persembahan berselang, keluar lagi satu group yang dinanti,
diketuai Lisa dan dianggotai lapan pelajar lain. SNSD <em>rip-off.</em>
Siap ada <em>video teaser</em> lagi. Sedang sibuk bersorak bersama
pelajar lelaki lain, Daniel ternganga apabila keluar nama dan wajah Nana
di skrin LCD sewaktu video ditayangkan.</p>
<p>Nana? As in, NANA? Banana?</p>
<p>Daniel mula rasa perutnya sebu. Bulu roma sedikit mengerang. Darah
menyerbu ke kepala. Apa ni? Rasa nak terberak pun ada. <em>Excited.</em>
Jantung seperti tidak terasa denyutannya.</p>
<p>Kenapa? Kenapa dengan aku?</p>
<p>Daniel menanti dengan debar yang tak terasa. Rasa nak berdiri. Tak
boleh duduk diam. Muzik bermula, tirai dibuka. Gades-gades jelitas
sekolah memunculkan diri di atas pentas. OK, tak seksi mana. Daniel
mencari-cari Nana. Dewan sudah mula kuat dengan teriakan pelajar lelaki.
Kelihatan Nana di bahagian kiri. Shaitt. Daniel duduk di bahagian kanan
dewan, agak sukar melihat pergerakan Nana.</p>
<p>Sedari awal persembahan, mata Daniel tidak lepas menangkap setiap
gerak Nana. Sewaktu <em>mid-break</em> untuk <em>transition</em> ke lagu
kedua, Nana menyertai Lisa dan dua yang lain untuk menari solo. Macam
tak terkeluar pulak bijik mata Daniel dibuatnya.</p>
<p>“Siapa yang tinggi sebelah Lisa tu?” soal rakan Daniel kepadanya.</p>
<p>“Nana.” Pendek dibalas Daniel.</p>
<p>“Fuuyyooo! Tak ku sangka!” “Nana tu rupanya, Nana!” kecoh rakan-rakan
sebarisnya apabila mengetahui Nana rupanya yang menari solo itu.</p>
<p>Aku dah cop, aku dah cop. Daniel membentak, dalam hati.</p>
<p>Habis persembahan kumpulan Lisa yang diberi nama Girls’ Style itu,
Daniel terasa jantungnya sudah kembali seperti sediakala. Nice.
Nice.</p>
<p>“Sesak nafas sikit tadi,” bebel rakan Daniel.</p>
<p>Daniel gelak mendengarnya.</p>
<p>Persembahan kesembilan, barulah rakan-rakan Daniel tampil di pentas.
Boleh kata favourite penonton, <em>The Three Musketeers</em> memberi
persembahan yang memang tidak mengecewakan. Tepat seperti jangkaan,
mereka dijadikan antara calon utama untuk menjuarai <em>Dance
Showdown</em> kali ini.</p>
<p>Bangga. Bangga dengan rakan-rakan yang memberi yang terbaik, akhir
persembahan, dia bersama rakan sekelas 5 BS yang lain memberi standing
ovation kepada <em>The Three Musketeers</em>.</p>
<p>Persembahan kesepuluh, malas ingin ditonton. Rasa ingin ke tandas
begitu menjuak-juak. Daniel bangun dari tempat duduknya, berpesan kepada
rakan di sebelah untuk menjagakan tempat duduknya, dan berlalu pergi ke
tandas dewan. Tak ramai di tandas lelaki, sebab group perempuan tengah
buat performance. Keluar daripada toilet, rasa nak terberak balik. Nana
sedang berdiri di luar pintu tandas perempuan, seperti sedang menunggu
rakannya. Terpandangkan Daniel, senyum sedikit.</p>
<p>“Hei,” tegur Daniel. Nekad. Dia mendekati Nana.</p>
<p><em>“Awesome performance,”</em> puji Daniel.</p>
<p>Nana senyum malu. <em>“Thanks.”</em></p>
<p>“Kenapa tak masuk <em>Dance?“</em> soal Nana. Saja nak buat topik
berbual, tapi memang jelas merapu. Daniel disuruh <em>dance?</em>
Apakejadah.</p>
<p>Daniel gelak. “Sebab nak jadi penonton.” Nana gelak.</p>
<p>“Nana?” Lisa yang baru keluar daripada bilik air menegur Lisa. “Eh,
Daniel?!” Teruja. Dua hati jadi satu?</p>
<p>“Lisa!” Daniel menegur kembali.</p>
<p>Nana diam. Tak tau nak buat apa.</p>
<p><em>“Great performance, my love,”</em> Daniel berkata. Tersilap kata.
Dia selalu bergurau dengan Lisa sebegitu rupa, memandangkan diorang
sudah ‘bertunang’.</p>
<p>Lisa gelak. “Amboi, menggatal.” Isy, apa aku ni? Lisa memamarahi diri
sendiri.</p>
<p>Lisa dan Daniel sama-sama terdiam. Awkward. Nana hanya diam. Dia cuba
senyum. Memang dia tahu kedua mereka agak rapat. Dan, terbukti, sangat
rapat nampaknya.</p>
<p>*“Dance Battle?* Bila?” Nana cuba mengalih perhatian mereka.</p>
<p>Lisa mengangguk, petik jari. “Yep. Sekejap je lagi. Kena get ready
ni.”</p>
<p><em>“See you later</em>…Daniel,” Lisa berkata, mengucap selamat
tinggal, dan berlalu pergi bersama Nana.</p>
<p>Daniel memerhati keduanya pergi. <em>Awkward.</em></p>
<hr />
<p>Kecoh. Kecoh satu sekolah. Video yang dirakam seorang pelajar
tingkatan 5 itu tersebar dengan cepatnya kepada pelajar-pelajar lain.
Menjadi topik terhangat untuk minggu itu. Sampai pula ke pengetahuan
guru-guru. Dan tidak dilupa, ibu bapa.</p>
<p>Sudah seminggu Lisa tidak hadir ke sekolah. Surat amaran turut
diberi. Yalah, ponteng tak bersebab.</p>
<p>Daniel yang sepatutnya gembira <em>The Three Musketeers</em> akhirnya
berjaya menjadi johan buat kali pertama juga terpaksa berduka, untuk
Lisa. Dia baru saja menerima video tersebut. Daniel sememangnya
menyaksikan perkara tersebut secara ‘live’ pada Dance Battle tersebut,
tetapi dia mengharapkan pelajar lain tidak perasan, namun teknologi
zaman sekarang pula menjadi penghalang.</p>
<p>Aksi Taufiq yang dengan selambanya <em>merubber tapper</em> tubuh
Lisa sewaktu <em>Dance Battle</em> bersama, lelaki dan perempuan,
sehingga mendedahkan sebahagian tubuh Lisa menjadi bualan hangat Sekolah
Menengah Taman Bunga. Hairan Daniel.</p>
<p>Kenapa tak berambus aje daripada Sekolah Menengah Taman Bunga ni si
mangkuk ayun Taufiq tu? Suka cari pasai.</p>
<p>Lagi mencari pasal apabila mak ayah Daniel turut mengetahui hal ini.
Dan ada yang gatal mencadangkan Daniel dan Lisa berkahwin, untuk
mengelakkan Lisa diganggu lelaki lain. Kepala hangguks dia. Entah entah
Lisa dah kahwin pun, makin ligat jejantan lain nakkan dia.</p>
<p>Kak Ngah cadang ringan sikit, pakai cincin tunang. Dua-dua tu memang
takkan mereka teringin nak buat. Daniel pening. Lisa buat hal/dibuat
hal, aku jugak yang kena. Kenapa tak suruh abang-abang Lisa jaga adik
diorang tu elok-elok? Aiseh.</p>
<p>“Daniel, ada dengar apa-apa daripada Lisa?” Nana menyoal. Mukanya
serius. Tidak kelihatan rasa malu-malu terhadap Daniel, kerana hanya
Lisa yang sedang difikirnya.</p>
<p>Sudahlah seminggu tidak hadir ke sekolah, seminggu juga dia
memutuskan talian dengan rakan-rakannya. Namun begitu, Taufiq tetap
hadir ke sekolah, dengan muka tak tahu malu. Daniel geleng.
Teragak-agak. Tipulah tak dengar apa-apa. Tunang sendiri ada masalah
kan, memang kecoh satu <em>family.</em></p>
<p>“Saya risau la dengan dia. Dah seminggu tak datang, tak
<em>call,</em>” Nana mengomel. “Takkan dia tak contact awak langsung?
Korang kan kamceng?”</p>
<p>Sengih. Jungkit bahu. “<em>Family</em> yang kamceng. Kitorang
biasa-biasa je,” balas Daniel.</p>
<p>Nana menjeling Daniel. Gaya Daniel yang seakan endah tak endah dengan
keadaan Lisa menjelikkannya. Daniel perasan jelingan Nana. Sedikit
gementar.</p>
<p>Aku ada kecikkan hati dia ke?</p>
<p>“Saya nak jumpa Taufiq,” Nana bersuara setelah diam agak lama.</p>
<p>Daniel angkat muka. Wajah Nana ditatap dalam-dalam. “Issyy, nak buat
apa?” Risau.</p>
<p>“Nak buat apa?” Nana mencebik. “Pecahkan kepala dia.” Daniel
ternganga.</p>
<p>“Kawan kita entah sihat entah tidak, dia boleh pulak datang sekolah
dengan muka senang hati. Macam tak kisah ada apa-apa jadi. Minta maaf
dengan kami pun takde,” Nana berkata tegas.</p>
<p>Daniel gagap. “<em>Maybe</em> dia dah minta maaf ngan Lisa kut.
Diorang kan ngam.”</p>
<p>“Baguslah, bersangka baik, Daniel,” Nana menyindir. “Tapi saya tak
peduli, saya nak jumpa dia jugak.”</p>
<p>“Tak payahlah,” Daniel cuba menghalang. “Nak cari naya je tu
namanya.”</p>
<p>“Daniel, kalau awak takut nak berdepan dengan Taufiq, awak jangan
ingat orang lain pun macam awak. Saya tak takut dengan dia,” Nana
berkata.</p>
<p>Daniel gelak. “Mana…mana ada saya takut,” Gagap.</p>
<p>Nana berdiri, tidak mempedulikan Daniel. Kelas 5 BS agak lengang,
kebanyakan pelajar turun untuk makan tengah hari.</p>
<p>Nana berjalan untuk ke kelas 5 DS, ingin mencari Taufiq. Daniel
berdiri dan merentap tangannya, agak kuat, memaksa dirinya berdepan
dengan Daniel. Merah muka Nana.</p>
<p>“Jangan.” Tegas Daniel menutur kata.</p>
<p>Nana tidak selesa, cuba lepaskan diri, “Lepaskan. Saya.”</p>
<p>Daniel menjarakkan diri. “Sorry. Saya tak patut pegang awak. Tapi
awak tak tahu apa dia boleh buat pada awak. Don’t push him,” Daniel
memberi nasihat, lebih kepada amaran.</p>
<p>“Saya tau, maaf,” Nana berkata, tidak ikhlas.</p>
<p>Muka Nana masih merah. Dilihat ke sekeliling. Aneh. Pelajar 5 BS
memang tidak mempedulikan mereka. Kalau kat 5 AS, memang mati kena sorak
ni.</p>
<p>“Janji, takkan buat apa-apa benda tak masuk akal,” Daniel berkata
lagi. Matanya memandang lembut mata Nana.</p>
<p>“Bukan tak masuk akal. <em>I’m trying to stand up for my
friend,“</em> Nana membalas. Masih bergelut.</p>
<p>Daniel sengih. “Awak ni <em>cute</em> lah.”</p>
<p><em>“Shut up.”</em> Nana bengang. Lagi bengang apabila aksi mereka
sudah dipandang-pandang oleh rakan sekelas Daniel. Tersengih-sengih,
mereka buat-buat tak nampak.</p>
<p>“Awak tahu tak, saya sebenarnya—”</p>
<p><em>“Shut up!”</em> sedikit keras Nana berkata, memintas percakapan
Daniel.</p>
<p>“—sukakan awak?”</p>
<p>Daniel menyambung. Nana angkat kening. Kata Pengerusi Kelab
Taekwondo, tapi orang cakap macam tu nak terus cair ke? <em>Epic
fail!</em> Nana mengejek dirinya sendiri.</p>
<p>“Tapi, ‘suka’ tu cukup ke nak <em>describe</em> perasaan sebenar?”
Daniel menutur lagi.</p>
<p>Nana menoleh-noleh, pelajar 5 BS sudah lesap semuanya. Shaitt. Pandai
je diorang ni, bagi ‘can’ kat Daniel nak berdrama swasta.</p>
<p>“Ok, saya bukan <em>touchy-feely</em> punya orang. <em>So, just
stop,“</em> Nana berkata lembut.</p>
<p>Daniel menggeleng. Senyum. <em>“I love you.”</em></p>
<p>Kering lidah Nana mendengarnya.</p>
<p>“Ya, saya sayangkan awak,” Daniel berkata lagi.</p>
<p>Nana gelak, menekup mulut. Tidak serius. <em>“Really? In love? Since
when?”</em></p>
<p><em>“The first time I heard about you?”</em></p>
<p>“Bila tu?”</p>
<p>“Dua bulan lepas.”</p>
<p>“Awak yakin ke awak sayangkan saya? Memandangkan awak kenal saya baru
dua bulan je?” Menduga. “Dan awak rasa ia takde kena-mengena dengan
sebab-musabab bahawa saya join <em>Dance Showdown?“</em></p>
<p>Angguk. Geleng. Main-main. “Saya harap saya boleh bawa awak balik
jumpa parents saya.”</p>
<p>Nana gelak. Digelengkan kepala berulang kali. “Daniel, kita baru je
17. Dan awak fikir nak bawa saya jumpa parents awak? Lawaklah wei. Kita
baru 17, faham?”</p>
<p>“Abeh, nak tunggu sampai umur 40 ke baru boleh jumpa mak ayah?”
Daniel angkat kening.</p>
<p>Nana menjeling tajam. Loyar buruk.</p>
<p>“Awak tau tak. Saya ada banyak kerja. So—”</p>
<p>“Goodbye,” Daniel membalas, mengusik.</p>
<p>Nana serius, senyum nipis. Berlalu pergi. Daniel hanya memandang.
Senyum. Digelengkan kepala.</p>
<p>30 saat lagi, bakal masuklah pelajar 5 BS untuk menyakatnya. Apa
lagi, buat-buat tidurlah!</p>
<hr />
<p>Lepas lagi. Saringan kedua, dia berjaya layak untuk ke finale. Tiada
saringan ketiga rupa-rupanya. Daniel keluar daripada bilik audition.</p>
<p>Rasa gementar memikirkan dirinya akan ke <em>finale</em>. Melintasi
papan kenyataan Kelab Taekwondo. Nana. Sengih. <em>What a love-struck
teenager.</em></p>
<p>Tersenyum pula memikirkan persembahan di finale akan disaksikan Nana.
Mula terbayang lagu yang akan dinyanyikan malam itu. Gila bayang. Gila
gila gila.</p>
<p>Rasa <em>excited</em> pula untuk muncul di <em>finale</em> Sekolah
Menengah Taman Bunga. Hilang gementar. Gara-gara Nana.</p>
<hr />
<p>Lisa meletakkan kembali cawan yang baru diminum ke atas piring.
Rambut di dahi diselak ke tepi. Daniel di hadapannya hanya
memerhati.</p>
<p><em>“I don’t need to answer that question, right?”</em> soal Lisa,
sinis.</p>
<p>Daniel angguk, akur. Namun, dia gelak, menahan. <em>“It’s
funny.”</em> Lisa memandang tajam wajah Daniel. “Apa yang you nampak
dalam diri dia sebenarnya?”</p>
<p>*“Shut up,* Daniel.” Nafas dihela.</p>
<p><em>“No, really,”</em> Daniel membetulkan posisi duduk. Marina Cafe
yang mereka jejaki itu tidak begitu ramai pengunjung, walaupun pada hari
Ahad. Kafe orang kayalah katakan.</p>
<p>“Hensem? Kaya? Pandai? Tak pandai sangat pun. Popular? Al-jawab,”
Daniel mengusik.</p>
<p>Lisa menggeleng. “You takkan pernah faham.”</p>
<p>“Kenapa?”</p>
<p>“Sebab you tak pernah rasa macam mana jatuh cinta kat seseorang.”</p>
<p>Gelak. Kuat, cuba dikawal. “Yalah, I ni kan <em>nerd</em>. Tak pernah
jatuh cinta, suka hatilah nak cakap apa. Tapi, kalau cinta pakai kepala
lutut, susah hidup. Lagi-lagi you tu, perempuan. Apa-apa jadi, orang
lain akan terkena tempiasnya. Cuba fikir sikit. <em>Your parents, your
brothers. And…my parents, myself even.</em>”</p>
<p>“Jangan membebel dekat I macam you ni papa I, ok. <em>I’m a grown up,
I know what I’m doing.”</em></p>
<p>Daniel angkat kening. Bengang dengan balasan Lisa. “Korang
pernah…”</p>
<p>Daniel menyoal penuh makna, harap Lisa faham. Tapi ternyata dia tidak
mengerti apabila muka Lisa benar-benar kelihatan konfius.</p>
<p><em>“To bed, together?”</em></p>
<p>Merah muka Lisa, menahan marah. Mulutnya dikatup rapat. Daniel terasa
boleh melihat asap keluar berkepul-kepul daripada hidung Lisa.</p>
<p>*“That’s a very personal question.* Nasiblah dah lama kenal, kalau
tak memang I simbah dengan kopi ni,” Lisa bengang.</p>
<p><em>“So, that’s a yes?”</em> Tak sensitif.</p>
<p>Lisa telan liur. Dia betul-betul bengang dengan Daniel sekarang ini.
Murah sangatkah dirinya sehingga dia boleh bertanyakan soalan sebegitu
rupa?</p>
<p>**“I still have a dignity, alright. I’m 17. It’s easy to answer this
because, we never done that.* Tapi, soalan ni, memang sangat tak
sensitif you tau tak. Apa punya lelaki kepala macam tunggul kayu?” Lisa
marah.</p>
<p>Daniel mengangguk. Merah mukanya. <em>“I’m sorry, ok.”</em> Senyum.
Respek.</p>
<p><em>“It just, slipped out.”</em></p>
<p><em>“Just some excuse.”</em></p>
<p>Daniel senyum. “So…you memang nekadlah, nak pindah sekolah?”</p>
<p>Lisa berhenti bernafas. Diam. Mata sedikit merah. Memang berat untuk
melangkah pergi daripada sekolah yang memberi banyak kenangan kepadanya
itu, tapi kalau diri sudah terpalit gelaran buruk, banyak mana kenangan
pun tidak akan menghilangkan rasa malu dan maruahnya yang seperti telah
ditarik pergi.</p>
<p>“Lisa?”</p>
<p>Angkat muka. Daniel dipandang. Matanya dikesat sedikit. Daniel telan
liur. Alamak, nangislah pulak.</p>
<p>“Ya, I nekad.” Lisa angguk. “Pindah.”</p>
<p>“Betul ni?” Risau nada suara Daniel.</p>
<p>“Yes. Positif,” balas Lisa, cuba menceriakan diri.</p>
<p>Daniel malas nak ber-<em>reason</em> dengan Lisa. Orang yang
mengalami lebih tahu tentang keadaan diri. Berat mata memandang, berat
lagi bahu yang memikul. Sibuk memujuk pun, kalau dia setuju, orang lain
di sekolah mungkin tidak bersetuju dengan tindakan Lisa kekal di
situ.</p>
<p>Aneh. Bukannya Lisa yang buat hal. Tapi dirinya pula yang dituding
gedik, perempuan murah, perempuan jalang.</p>
<p>Susah juga menjadi perempuan. Fikir Daniel.</p>
<p>“Jom, I hantar you balik. Dah lama sangat duduk sini,” Daniel
mengajak.</p>
<p>Lisa ketawa. Dipaksa. “I suka duduk sini.” Senyum.</p>
<p>“Tidurlah kat sini, kalau macam tu.” Gurauan lapuk, tapi masih
membuatkan Lisa ketawa.</p>
<p>“Jomlah,” Lisa berkata sambil bangun diiringi Daniel.</p>
<p><em>Gentleman,</em> membukakan pintu untuk Lisa keluar daripada
Marina Cafe. Tangan dipaut. Bergetar dada Daniel dengan tindakan Lisa.
Daniel membiarkan saja, emosi tengah tak stabil, biarlah.</p>
<p>Kereta mewah milik bapa Daniel itu dibuka pintu di kanan kereta untuk
memberi ruang kepada Lisa masuk.</p>
<p><em>“Thank you,”</em> Lisa berkata, senyum.</p>
<p><em>“You’re welcome,”</em> usik Daniel.</p>
<p>Daniel masuk ke bahagian pemandu. Menghidupkan enjin dan memandu
keluar daripada deretan kedai-kedai mewah itu.</p>
<p>“You memang macam ni, eh? Tiap-tiap Ahad lepak Marina Cafe?” Daniel
bersuara, menenggelamkan muzik KPOP yang bermain di radio.</p>
<p>Lisa menoleh. Gelak. Siku kanan direhatkan di bahu tingkap cermin
kereta, menyokong kepalanya yang ditelek ke kanan sedikit.</p>
<p>“Hobi baru kut,” balas Lisa.</p>
<p>“Huh, hobi baru? Tak pasal-pasal I kena jadi <em>driver</em> tak
berbayar pulak lepas ni,” Daniel berkata, gurau.</p>
<p>“Yalah, I bayarlah kalau nak sangat. Nak berapa, I boleh bagi? Cehh.”
Lisa hanya melayan. Daripada dia melayan fikirannya yang sudah tidak
menentu beberapa ketika ini, lebih baik dia melayan kerenah Daniel,
‘tunangnya’ ini.</p>
<p>Tanpa disedari, ibu jari kiri Lisa meraba jari manis kirinya, yang
menempatkan cincin emas putih yang nampak mahal. Pandangan matanya
ditala ke luar kereta. Pagi di KL, heh.</p>
<p>Daniel yang ingin membalas kata-kata Lisa, menoleh ke arah Lisa.
Namun matanya jatuh ke arah jari jemari Lisa, sekaligus terpandangkan
cincin emas putih yang bersarung di jari manisnya.</p>
<p>“Cincin apa tu? Mahal semacam gayanya,” Daniel menegur. Sedikit
gugup.</p>
<p>Lisa mengangkat tangan kirinya. “Ni?” Muka sedikit merah.
“Cincin…errr…cincin I, untuk pertunangan kita.”</p>
<p>Daniel pelik. Kenapa aku tak dibekalkan?</p>
<p>“You sorang je yang dapat?” agak malu Daniel apabila disedari ayat
itu terkeluar daripada mulutnya.</p>
<p>“Nak jugak ke?” Lisa mengusik. Nafas dihela. Berat. “Mama suruh
pakai. Untuk jaga diri katanya. Dah nampak bercincin, takdelah orang nak
kacau sangat.”</p>
<p>Daniel mengangguk. “Jadi, ni sebenarnya cincin-jaga-diri ke,
cincin-tunang?”</p>
<p>Lisa menampar <em>biceps</em> Daniel. “Cincin jaga diri pon boleh.”
Gelak mereka berpadu.</p>
<p>“You nak…err…”terhenti kata-kata Lisa.</p>
<p>“Nak?” Daniel membalas.</p>
<p>“Nak <em>call off our engagement</em>, ke?” teragak-agak Lisa
bertanya.</p>
<p>Kaku sedikit Daniel mendengarnya. “Kenapa tiba-tiba tanya?
<em>Parents</em> kita kasi ke, <em>even</em> kita nak <em>call
off?</em>”</p>
<p>“Siapa kata…kita nak <em>call off?</em>”</p>
<p>Soalan Lisa membuatkan Daniel telan liur. Aneh. “Yelah, takkan you
nak terus bertunang dengan I kut?”</p>
<p>“<em>So</em>, you tak nak bertunang dengan I?” Lisa menyoal, sedikit
merajuk nada suaranya.</p>
<p>Daniel cuba garu kepala yang tidak gatal, memandangkan tengah
memandu, dilupakan saja hasratnya. Jauh sungguh dirasakan perjalanan
pulang kali ini.</p>
<p>“You nak bertunang dengan I ke?” soal Daniel kembali.</p>
<p>Lisa memeluk tubuh. <em>“At first, I hate this. The engagement. But
now…”</em> cincin di jari diusap-usap tangan kanan Lisa.</p>
<p>Daniel menanti-nanti jawapannya. Perut terasa sebu. <em>But now? You
hate this even more?</em></p>
<p>“I nak…kekalkan hubungan kita.”</p>
<p>Jawapan Lisa membuatkan Daniel terkejut. Stereng dikawal rapi,
digenggam kuat, takut tersalah aturan memandu. Lisa sedikit risau.</p>
<p>“Hubungan apa? Kawan?” Daniel masih bingung.</p>
<p>Lisa mengetap bibir. Saja buat-buat tak faham ke apa?</p>
<p><em>“I want to be your wife,”</em> balas Lisa, perlahan.</p>
<p>Daniel telan liur. Tidak percaya dengan apa yang didengarnya. Tidak
dipandang muka Lisa. Matanya hanya ke arah pemanduan. Lagi lima minit
sebelum mereka sampai ke rumah Lisa.</p>
<p>*“But you love* Taufiq.”</p>
<p>“Itu bila I fikir guna kepala lutut. Tapi bila I fikir guna
otak…<em>I love you,“</em> Lisa berkata.</p>
<p>Daniel gelak. Gelak kaku. “Kita sayang guna hati, Lisa.”</p>
<p>Lisa agak tersinggung dengan jawapan Daniel. “I tau you suka
dia.”</p>
<p>Daniel menoleh. Sekilas. Namun kembali ke arah pemanduan.
<em>“Who?”</em></p>
<p>“Nana.”</p>
<p>Telan liur. “Mana you tau ni?”</p>
<p>“Orang bercakap, Daniel.”</p>
<p>Shaitt.</p>
<p>“You sayang dia sepenuh hati awak kan?” Lisa menyoal sinis.</p>
<p><em>“I’m not answering that question in front of my
fiancee.”</em></p>
<p><em>“Try love me with your heart then.”</em></p>
<p>Daniel ketawa lagi. “Tak semudah tu, Lisa.”</p>
<p>“Ok. I tahu I, macam gadis dah rosak—”</p>
<p><em>“Stop it,* Lisa! <em>It’s not what I meant!”</em> tinggi dan
keras nada suara Daniel. Terkejut Lisa mendengarnya.”</em>Whatever
happen in the past, it’s not your fault! You’re a good girl.”*</p>
<p><em>“I’m not!”</em> Lisa berteriak. “Jangan tipu, jangan kaburkan
pandangan mata sendiri. Sebab tu you tak boleh terima I. <em>I’m not a
good girl. That’s the truth.”</em></p>
<p>Daniel menggeleng. Genggaman di stereng semakin kuat. <em>“Shut up.
Shut up.”</em></p>
<p>Lisa diam. Nada Daniel itu penuh dengan kemarahan, sangat jelas.</p>
<p>“Dah tu, kenapa tak boleh terima I”</p>
<p>“I tak pernah, tak terima you ok.” Daniel membalas. Mata Lisa mula
memerah. <em>“I just…don’t love you.”</em></p>
<p><em>“Yet.”</em> Lisa menyambung, air mata mula mengalir. Dia
mengesatnya perlahan.</p>
<p>Daniel ingin membalas, namun mereka sudah sampai di hadapan rumah
Lisa. *“Stop it. Wipe your tears away.* Nanti <em>parents</em> you cakap
apa pulak, tengok you balik dengan I menangis macam ni?”</p>
<p>Lisa ketawa, tak ikhlas. <em>“Thanks, for the ride. And for
everything.”</em> Lisa berkata, sambil mengesat air mata yang semakin
deras. Makin cuba dibuang, makin banyak mengalir.</p>
<p>Lama-kelamaan, air mata Lisa bertukar menjadi tangisan. Daniel
bingung.</p>
<p>“Lisa, <em>stop.”</em> Mati akal.</p>
<p>Tak pernah tahu cara memujuk perempuan. Lisa menutup mukanya dengan
kedua tapak tangan. Sedaya upaya menghentikan tangisan. Gagal.</p>
<p>Daniel memaut bahu Lisa, dan membawa Lisa ke dalam pelukannya. Lisa
agak terpukau dengan tindakan Daniel. Namun dia membalas pelukannya.
Menangis di bahu Daniel, semahu-mahunya.</p>
<p>Setelah reda, dia menjarakkan dirinya daripada Daniel. Basah.</p>
<p><em>“Sorry, for that,”</em> ketawa, sambil mengesat mata.</p>
<p>Daniel gelak sambil cuba memandang ke bahu bajunya yang basah dengan
air mata Lisa. <em>“It’s okay.”</em></p>
<p><em>“Thanks, Daniel. You’re really a nice guy. You deserve her, not
me,”</em> tanpa menunggu lama, Lisa berkata, membuka pintu kereta dan
menutupnya. Tidak menoleh ke belakang, terus berjalan ke pagar rumahnya
dan hilang daripada pandangan Daniel.</p>
<p>Daniel menghela nafas. Radio dihidupkan. Entah bila dia mematikan
radio, dia pun tak perasan. Diraup wajahnya.</p>
<p>Lisa <em>love me? But, with her brain.</em></p>
<p>Nangis kat bahu aku?</p>
<p><em>What a crazy Sunday morning.</em> Menampar wajah. Bukan mimpi.
Realiti.</p>
<h2 id="bab-11">BAB 11</h2>
<p>Gugup.</p>
<p>Kertas sudah bertukar tangan. Daniel membuka kertas yang dilipat dua
itu.</p>
<p><em>“If you live to love, you will die with love.” Guess who made up
that quote? Me. And I really hope that the love of person that I’m going
to die with is you. What more can I say? I love you. – Daniel –</em></p>
<p>Bengang. Kelihatan lidah Daniel berada di pipi kanannya. Tahan
bengang.</p>
<p>“Abang Daniel…”</p>
<p>Saleha menanti Daniel menyambung.</p>
<p>“Lagu, lagu Dave Matthews. <em>You’re My Love.</em> Pernah dengar?”
Daniel bertanya.</p>
<p>Saleha pandang Daniel dalam-dalam. Nasib tinggi mamat ni, takdelah
nak pandang lama sangat, sakit kepala. “Tak. Tak minat sangat John
Mayer.”</p>
<p>“Kalau minat pun, memang susah nak dengar lagu ni. Sebab, lagu ni dia
tak <em>publish</em>,” Daniel mengarut. “Lagu tak jadilah kiranya. Tapi
biasalah, internet, senang je nak dapat benda-benda macam ni.”
Gelak.</p>
<p>Saleha senyum. “Oh.”</p>
<p>Harap-harap dia percaya. Daniel mengira-ngira. ance, “Yang…yang part
Daniel tu. Saja, nak bajet hensem,” merepek lagi. Daniel rasa nak potong
lidah sendiri. Entah apa disebutnya, tidak diketahui.</p>
<p>“Bajet hensem?” Saleha gelak. “Cakap je lah nak bagi makwe kan.
Saleha pulangkan ni, takut oppa terlupa nak bagi ‘<em>the special
one</em>’ tu.”</p>
<p>“Oh, terima kasih,” Daniel membalas. “Tapi…tapi ni bukan untuk
sesiapa pun. Saja je nak melawak dengan Daud sebenarnya. Tak tau pulak
Saleha yang buka dulu.”</p>
<p>“Oh ye ke? <em>In that case, sorry,“</em> Saleha berkata. Menahan
tawa. Kalau memang untuk Daud, kenapa gabra sangat bila diberi kertas
tersebut?</p>
<p>“Ok. Saleha pergi dululah. Ada kelas,” sambil mengunjuk jam di
tangan, Saleha melangkah berlalu pergi.</p>
<p>Daniel mengangguk. “Jap. Jap. <em>High School Idol</em> macam mana?”
Bersinar matanya ingin mengetahui.</p>
<p>Senyum. Angguk. “Abang?”</p>
<p>“Angguk tu maksudnya apa?” loyar buruk.</p>
<p>“Dapat ke <em>finale</em>. Abang pulak, macam mana?” disebut satu
persatu.</p>
<p>Daniel gelak. Angguk.</p>
<p>“Angguk? Maksudnya apa tu?” Saleha pula loyar buruk. Ketawa,
kedua-duanya.</p>
<p>“Dah jadi rival la kita ni,” Saleha menyambung. “Abang jangan nyanyi
sedap sangat, bagi ‘can’ kat Saleha.”</p>
<p>Aku hero cerita ni, mestilah aku yang menang. <em>The 3
Musketeers</em> pun dapat jadi johan <em>Dance</em>, takkan hero tak
dapat apa-apa kut?</p>
<p>“Suara abang biasa je. Sebab judges tu ada <em>crush</em> kat abang,
tu yang dapat pergi <em>finale</em> tu,” gurau Daniel.</p>
<p>Saleha tersentak. Telan liur. Rasa darah menyerbu ke muka. Mesti
merah padam muka jadinya. Alahai, aku ni kalau <em>blush</em> memang
takleh nak sorok!</p>
<p>“Untunglah, <em>judges</em> pun minat. Errr…oppa, Saleha dah lambat
nak ke kelas ni. Bye, jumpa lagi,” Saleha meminta diri dengan sopan.
Mukanya cuba dielak daripada pandangan Daniel.</p>
<p>“Kbye.” Daniel melambai, walaupun Saleha tidak memandangnya.</p>
<p>Kertas di tangan dibuka, dibaca kembali. Kakinya melangkah untuk ke 5
AS. Pemilik sebenar kertas itu perlu menerimanya. Daniel memasukkan
kertas itu ke dalam CD Faizal Tahir untuk meninggalkan CD tersebut
bersama-sama kertas itu di dalam beg Nana, tetapi dia lupa CD itu bukan
miliknya. Tak sedar diri.</p>
<p>Daniel menyimpan kertas tersebut di kocek jaketnya. Sampai di muka
pintu 5 AS, kelihatan pelajar-pelajar perempuan 5 AS sedang
berpeluk-pelukan, menangis sesama sendiri. Apehal pulak ni?</p>
<p>Nak masuk, macam tak logik je, dia seorang je jantan nanti. Dia
berlalu ke kelasnya.</p>
<p>“Kenapa dengan kelas sebelah?” Hani ditanya sebaik sahaja Daniel
terlihat Hani sedang berborak dengan Khalid.</p>
<p>“Kenapa dengan kelas sebelah? Manalah aku tahu,” balas Hani. Dia
turut tertarik untuk mengetahui. “Kau nampak apa?”</p>
<p>Daniel jungkit bahu.</p>
<p>“Bagi sebijik kang,” Hani mengugut, mengepal penumbuk.</p>
<p>Daniel menghalang mukanya dengan kedua belah tangannya. “Eh,
janganlah.” Takut. Hani ni bukan boleh percaya, ganas jugak. “Kau
pergilah tengok. Segan aku nak cakap.”</p>
<p>Hani ketawa. “Apalah kau ni, cakap je lah.”</p>
<p>“Kelas sebelah ni, tengah buat latihan drama ke apa? Menangis bagai
aku tengok,” Daniel berkata.</p>
<p>Hani bulat matanya. “Serius ke? Kenapa?”</p>
<p>“Mana aku tau.”</p>
<p>“Kenapa kau tak selidik?”</p>
<p>Daniel menggeleng. “Semua perempuan. Malulah aku nak usha. Kau
pergilah tengok, kenapa.”</p>
<p>“Nanti, nantilah. Aku akan tahu jugak nanti kenapa,” Hani berkata.
Dia bangun daripada kerusi Yazid dan kembali ke tempat duduknya.</p>
<p>“Nak pergi mana?” laung Khalid, yang tempat duduk berada di depan
meja guru.</p>
<p>“Balik tempat akulah!” balas Hani. Daniel ketawa.</p>
<p>“Bengonglah kau ni,” Daniel berkata kepada Khalid.</p>
<p>Khalid buat muka puzzle. Daniel malas melayan.</p>
<hr />
<p>“Nana!” laung Daniel daripada hujung koridor yang menempatkan tandas
lelaki. Nana yang baru saja keluar daripada kelasnya memandang ke
hadapan.</p>
<p>Daniel pergi mendapatkan Nana.</p>
<p>“Nak balik ke?” soal Daniel.</p>
<p>Nana geleng. “Taklah, ingat nak tidur sini je.” Buat lawak. Tapi muka
serius.</p>
<p>Daniel senyum. “Ha, yang ni lawak!” Gelak. Sorang-sorang.</p>
<p>Nana melangkah laju menuruni tangga. Daniel menurut, memandangkan dia
lebih tinggi, langkahnya juga lebih besar, cepat saja dia mengejar Nana.
Namun Nana terus bergerak pantas, hampir berlari menuruni tangga.
Seolah-olah takut akan Daniel.</p>
<p>Tiada masalah bagi Daniel untuk mengejar Nana. Sampai di aras satu,
Daniel mula bersuara.</p>
<p>“Lajunye, nak pergi mana ni?”</p>
<p>“Baliklah!” agak keras Nana membalas.</p>
<p>Daniel telan liur. Amboi, kasau nye.</p>
<p>“Nana, sekejap, sekejap. Saya ada sesuatu nak cakap dengan awak.”</p>
<p>Nana berhenti serta merta. Terkejut Daniel dibuatnya. “Ok, cakaplah
cepat.”</p>
<p>“Ok.” Daniel angkat kedua belah tangan, menyerah. “Kenapa dengan awak
ni?”</p>
<p>Nana angkat kening, menggeleng dan kembali berjalan. Daniel pelik.
Period ke apa minah ni?</p>
<p>Daniel memegang lengan Nana, kuat. Nana berhenti. Memang dia akan
kalah bila Daniel berbuat sedemikian rupa. Kudratnya tidak setanding
Daniel.</p>
<p>“Nana sakit ke?”</p>
<p>Nana menggeleng. “Lepaslah.” Dia cuba lepaskan diri. “Daniel, kalau
orang nampak, apa diorang cakap?”</p>
<p>“Diorang nak cakap apa?”</p>
<p><em>“You’re Lisa’s fiance! I should respect that. I’m her
friend,”</em> Nana berkata tegas.</p>
<p>Daniel terkejut. Melepaskan Nana. Namun Nana tidak berganjak.</p>
<p>*“So…” “You know.* Siapa beritahu?”</p>
<p>Nana jungkit bahu. “Perlu ke tahu siapa yang beritahu? <em>The point
is, Lisa is having a tough time in her life. And I have to make things
easier for her. And that including stay away from her fiancee.”</em></p>
<p><em>“Or, you…as her fiance, stay away from me.”</em></p>
<p>Daniel bercekak pinggang. Menggeleng sambil ketawa kecil.</p>
<p><em>“You like me then?”</em></p>
<p>Wajah Nana berubah. Apakemende pakcik ni merepek?</p>
<p>“Apa?”</p>
<p>“Mengaku je lah,” gelak. “Sebab tu awak tak nak dilihat dengan saya,
atau bersama saya. Sebab awak takut awak akan start jatuh suka dengan
saya… atau tunang kawan awak. <em>You don’t want to mess with her. Or
actually, mess with your own heart.”</em></p>
<p>Nana ketawa menyindiri. “Erghh…<em>please.</em> Jangan perasan boleh
tak? <em>I don’t like you. I never did.”</em></p>
<p>“Tipu.”</p>
<p>“Jadi, awak rasa awak lebih kenal diri saya daripada saya
sendiri?”</p>
<p>Angguk. Nana ketawa, memeluk tubuh. <em>“You’re disgusting. She’s
crying in your arms, your rightfully fiancee and yet, you’re still
chasing another girl.”</em></p>
<p>“Saya tak suka dia pun.” Pelik. “Bila awak nampak dia nangis-nangis
dengan saya ni? Awak <em>spy</em> kitorang ke?”</p>
<p>Nana telan liur. “Tak. Mana ada.”</p>
<p>Daniel ketawa kecil.</p>
<p>“Cik Nana. Awak ni tak berbakat dalam berbohong,” Daniel berkata
sambil senyum.</p>
<p>Nana berlalu pergi, namun terdengar suara Daniel.</p>
<p>“Buat apa kat rumah Lisa pagi Ahad tu?”</p>
<p>Dia melajukan langkah.</p>
<p>“Saya tak pergi rumah dia, ok.”</p>
<p>“Ha, tu dia. Penipu tak berbakat,” gurau Daniel.</p>
<p>Nana segera berjalan ke tempat menunggu bas, di mana ramai pelajar di
situ. Agak ramai pelajar. Tiada tempat duduk. Dia hanya berdiri dalam
kelompok pelajar-pelajar perempuan. Daniel masih mengikutinya, dan
berhenti di sebelahnya. Rasa tidak selesa.</p>
<p><em>“Get the hell away from me,”</em> jerkah Nana. Agak keras. Daniel
diam.</p>
<p>Semua di tempat menunggu bas memandang kedua mereka. Daniel buat buat
<em>cool</em>. Sengih sikit. Menghela nafas. Nana membatu, memeluk
tubuh.</p>
<p>“Nana.”</p>
<p>Nana ketap bibir. Eisshh apa mamat ni nak pulak?</p>
<p>“Nana—”</p>
<p>Nana menoleh. “Nak apa lagi?” Kasar.</p>
<p>Seorang pelajar lelaki mendekati mereka. Taufik.</p>
<p>“Dah la, bro, <em>leave her alone.</em> Kau ni pun, dah ada tunang
cun melecun, nak gak perempuan lain,” Taufik mengusik, dalam serius.
Bahu Daniel disentuh untuk ditarik pergi.</p>
<p>Sebelum sempat dia berbuat demikian, kedengaran satu suara, “Manalah
dia tak cari perempuan lain. Tunang dah kene raba orang. Itu baru
bertunang, kalau kahwin, bini dia kangkang kat laki lain pun dia tutup
sebelah mata je agaknya.”</p>
<p>Pergh… Shaiittt gile. Mulut siapa pulak tu.</p>
<p>Toleh belakang. Khairy. Seriously.</p>
<p>Terbakar hati Daniel mendengarnya. Pedih. Telan liur.</p>
<p>Refleks pantas, dia berjalan menuju ke arah Khairy, dengan penumbuk
dikepal. Sesaat, penumbuk itu sudah singgah di muka Khairy. Angkara api
kemarahan yang terlampau membuak, Khairy yang berganda gagah daripada
Daniel itu, tetap terhumban ke belakang. Kepalanya tepat mengenai tiang
di tempat menunggu bas itu. Seraya itu, matanya tertutup. Sekian pelajar
mengerumun. Tergamam.</p>
<p>Pengsan.</p>
<p>Itu saja yang mereka dapat rumuskan, apabila tiada reaksi balas
daripada Khairy. Turun nafas dada Daniel menahan marah. Tidak
dipedulikan Khairy yang sudah terkulai kaku itu.</p>
<p>“Khairy! Khairy!” Taufik menjerit. Gabra. Memang stail dia la kan.
“Bangun, bro. Bangun!”</p>
<p>Daniel berlalu pergi daripada situ. Mengambil motosikalnya untuk
pulang ke rumah.</p>
<p>Nana ternganga. <em>OMO Daniel. OMO lagi kat Khairy. Ottoke!</em></p>
<hr />
<p>Orang cakap buat baik dibalas baik. Buat jahat dibalas jahat.</p>
<p>Merah mata Lisa duduk di sisi katil Daniel. Tunangnya kelihatan
pucat. Bibirnya pecah. Luka di sana sini di setiap inci muka. Parah lagi
sedihnya apabila melihat kaki Daniel yang sudah siap disimen. Namun apa
yang lebih merisaukan, pendarahan otak yang dialami Daniel.</p>
<p>Koma.</p>
<p>Seminggu sudah Daniel koma. Seminggu juga dia menjalani hidup sebagai
pelajar di sekolah baru. Lisa mengesat mata.</p>
<p>“Dah lewat dah ni. Tak nak balik ke?” soal Daud. Muncul di muka
pintu, dengan sebungkus nasi goreng.</p>
<p>Lisa geleng. “Tak rasa nak balik rumah.”</p>
<p>Daud malas nak bajet caring. Orang emosi tengah tak stabil, suruh
buat apa pun tak nak. Suruh makan pun, liat. Apalagi suruh berenggang
daripada orang tersayang. Daud mendekati Lisa. Diserahkan bungkusan nasi
goreng kepada Lisa.</p>
<p>Lisa memandang lemah. “Ini…you punya kan?”</p>
<p>Daud geleng. “Aku dah makan kat bawah tadi. Ini…bungkus untuk kau.
Makanlah.”</p>
<p>Geleng.</p>
<p>Dah agak dah. Memang dah dijangka.</p>
<p>Daud mengambil kerusi lebih di dalam wad tersebut. Diletakkan di
sebelah Lisa. Direbahkan punggungnya. Bungkusan tersebut dibuka. Aroma
nasi goreng menerawang di setiap penjuru bilik.</p>
<p>Dikaut sedikit isi nasi itu dengan sudu, dihulur ke arah Lisa.</p>
<p>“Kau tak nak makan, takpe. Biar aku suap. kau tinggal kunyah je.”</p>
<p>Daud sudah menghulur. Terpempan Lisa dengan tindakan Daud.
Geleng.</p>
<p>“Jangan degil boleh tak?” marah Daud. “Kalau Daniel tahu aku biarkan
kau lapar macam ni, mati aku dibuatnya tahu tak. Jadi, kalau kau tak nak
makan pun. Tolonglah aku daripada dibelasah Daniel. Sila makan.”</p>
<p>Lisa tersenyum kecil. Malu menerima suapan Daud, dia mengambil sudu
tersebut daripada tangan Daud dan menyuapkan sendiri makanan ke dalam
mulutnya.</p>
<p>Daud sengih. Puas hati. “Kan bagus macam tu.”</p>
<hr />
<p>*“Seriously,* dia tak bangun lagi.”</p>
<p>Saleha menghela nafas. “Dahsyatnya.”</p>
<p>Daud jungkit bahu. “Takdir dia kan.”</p>
<p>“Abang ni macam tak sedih je, Daniel accident?” Saleha menyoal. Agak
kurang sensitif soalan tersebut. Sebenarnya dia saja ingin mengusik.</p>
<p>Padahal dia tahu, sebaik saja berita Daniel accident kedengaran,
Daud-lah orang pertama yang sampai di wad. Malam itu, dia berjaga, tidak
boleh tidur. Menangis teresak-esak di luar rumah. Sedih hati Saleha
melihat keadaan abangnya itu. Sebenarnya dia turut terluka dengan berita
itu.</p>
<p>Ingin sekali dia pergi melawat, tapi apa pula kata abangnya. Apa pula
kata Lisa? Memang satu KL ni dah tahu yang Lisa tu tunang Daniel.</p>
<p>Ini semua gara-gara Taufiq. Sibuk pula dia sebarkan di laman
Facebook-nya perihal Lisa dan tunangnya. Tak habis-habis nak mengacau
hidup Lisa. Tahulah hubungan diorang (Taufiq-Lisa) ni
<em>love-hate</em>, tapi ini dah melampau. Sampai kene raba bagai.
Aissh…Di-<em>confirm</em>-kan lagi oleh Lisa yang memakai cincin
bertatahkan permata, yang tidak diketahui siapa pengikat hatinya.</p>
<p>Patah hati jugak bila dapat tau Daniel dah bertunang. Tapi apa pulak
yang dia nak harap sangat. Takkanlah senior nak sibuk pandang junior
kut, kalau keliling batch dah ada ramai perempuan-perempuan lawa.</p>
<h2 id="bab-12">BAB 12</h2>
<p>Sebulan.</p>
<p>Nana telan liur. Genap sebulan Daniel koma. Menghitung hari. Itulah
yang dibuat Nana sejak peristiwa itu. Tidak pernah sekalipun sejak
Daniel koma dia pernah melawat lelaki itu. Takut.</p>
<p>Tidak tahu apa yang ditakutkannya, tapi dia tahu dia takut.</p>
<p>Mundar-mandir di dalam bilik. Kertas yang ditulis Daniel itu dipegang
erat. Sekali sekala dibaca.</p>
<p>Daud menyerahkan kertas itu kepadanya. Ditemui di tangan Daniel
setelah kemalangan. Bengkak hatinya mendengarnya.</p>
<p>Tapi hatinya berbelah bagi. Dia tahu. Daniel tidak begitu fancy akan
Lisa. Atas kehendak family dan rasa tangunggjawab terhadap kawan
semenjak kecil, Daniel tetap setia dengan Lisa. Memujuk Lisa. Menjadi
tempat luahan hati Lisa. Dipergunakan Lisa. Tapi akhirnya, Lisa tunduk
juga kepada Daniel. Jatuh hati dengan kebaikan yang terpahat dalam diri
lelaki itu.</p>
<p>Ya dia tahu semua itu. Lisa kawan baiknya. Bukan setahun dua. Dah
lama. 12 tahun berkawan, cukup lama untuk kenal hati budi seseorang.</p>
<p>“Nana, jom makan, sayang,” kedengaran suara mama di muka pintu.</p>
<p>Nak terlompat dibuatnya Nana. Bila masa pulak mak aku muncul kat
pintu ni?</p>
<p>Geleng. “Tak lapar la, mama.”</p>
<p>“Nana—” Risau. “Makanlah sikit, jaga perut tu. Jaga kesihatan tu.
Kalau gastrik macam mana? Nak masuk hospital?”</p>
<p>—macam Daniel, maksud mama? Masuk hospital?</p>
<p>“Nanti Nana turunlah, mama.” Senyum.</p>
<p>Mama masih membatu. Risau anak daranya tidak turun makan.</p>
<p>“Mama, Nana janji. Nanti Nana turun makan, ok.”</p>
<p>Mama mengalah. “Ok. Jangan tak turun pula.”</p>
<p>Nana mengangkat tangan kanan, membulatkan ibu jari dan telunjuknya,
menunjukkan tanda ok.</p>
<p>Telefon berdering. Nana segera melompat menuju ke arah meja
belajarnya. Samsung Galaxy S3 miliknya itu segera dicapai. Diangkat
panggilan yang datang daripada Lisa itu.</p>
<p>“Nana…” suara Lisa kedengaran sayu dan pedih. Esaknya menghiasi
talian mereka. Nana telan liur. Terpana. Apa pula ini?</p>
<p>“Nana…” sekali lagi nama Nana disebut.</p>
<p>“Ya, Lisa? Bagitahu aku apa yang tak kena?” Nana bersuara,
terketar.</p>
<p>Lisa teresak. Suara sudah mula hilang untuk menuruskan bicara.
“Daniel…Daniel dah tiada…”</p>
<p>Telefon di tangan terlepas. Gelap. Tiada apa di ingatannya.
Gelap.</p>
<hr />
<p>“Heartbeat dia sangat rendah. Memang tak stabil,” jelas Daud kepada
Lisa.</p>
<p>Doktor yang berdiri di sebelah Nana mencatat sesuatu di atas papan
laporan Nana. Matanya meneliti mesin ECG yang ditempatkan di sebelah
kanan katil Nana.</p>
<p>Daud dan Lisa hanya mampu terpaku di hadapan katil Nana.</p>
<p>Muka serius doktor muda itu membuatkan kedua mereka semakin
gentar.</p>
<hr />
<p><em>2 hari sebelum Nana pengsan</em></p>
<p>Daniel membuka mata. Sakit. Seluruh tubuhnya terasa perit. Kepalanya
berpinar. Berpusing hebat. Seperti ditendang rasa sakit di
kepalanya.</p>
<p>Mulutnya mengerang sedikit. Cuba meringankan perit yang ditanggung.
Pintu wad nya terbuka. Muka Daud muncul di muka pintu.</p>
<p>“Bro…?” muka Daud terpahat rasa kagum dan tidak percaya.</p>
<p>Daud mendekati Daniel. “Ok?”</p>
<p>Daniel cuba bangun, tapi tidak mampu.</p>
<p>“Rehat je. Jangan paksa diri sangat.” Daud berjalan rapat ke katil
Daniel untuk menenangkan sahabatnya itu.</p>
<p>Daniel mendengus. Sakit di kepalanya tidak mampu ditahan. Dia
menghumbankan kembali kepalanya ke bantal dengan lemah.</p>
<p>“Aku panggil doktor dulu bro,” Daud berkata dengan risau bercampur
teruja.</p>
<p>Daniel dengan dahi berkerut memandang kepada Daud yang mula ingin
beredar untuk memaklumkan kepada staf perubatan tentang keadaan
Daniel.</p>
<p>“Siapa…” Bibirnya lemah berkata. Daud menanti. “Siapa kamu?”</p>
<p>Daud berkerut pula. Dia tak kenal ke aku siapa. Daud mula risau.</p>
<p>“Daud…” Jawab Daud dengan terkejut.</p>
<p>Daniel merenung seketika pintu bilik di hadapannya. Seperti
memikirkan dengan mendalam. Daud. Dia cuba mengingat. Tiada apa yang
muncul di fikirannya.</p>
<p>“Daud?”</p>
<p>Daud terus mengalah. “Aku panggil doktor.”</p>
<p>Daniel diam. Selang 15 minit, pintu terbuka dengan lelaki yang
bernama Daud tadi bersama seorang lelaki kemas berkemeja bersama kot
putih dan seorang staf misi. Mereka bertiga mendekati Daud. Beberapa
soal jawab dikemukakan dan doktor tersebut mula memeriksa secara ringkas
dirinya. Daniel yang masih kebingungan dibiarkan berehat. Mereka bertiga
mula berbincang dengan suara perlahan. Setelah doktor dan misi tersebut
pergi, Daud menelefon ibu Daniel untuk melaporkan tentang perihal
Daniel.</p>
<p>Dia sudah sedar, namun kesan kemalangan tersebut menjadikannya masih
mengalami beberapa masalah ingatan. Diharapkan keadaannya akan kembali
pulih dalam sehari dua. Doktor akan meneruskan pemeriksaan MRI untuk
memastikan keadaan dirinya benar benar baik dan tiada apa apa kecederaan
serius pada dirinya.</p>
<p>Lisa yang pertama sekali muncul di wad. Tidak senang Daud melihat
Lisa yang begitu tertekan.</p>
<p>“You rasa dia akan baik seperti biasa ke?”</p>
<p>“Doktor cakap ni normal. Sebab dia ada <em>concussion</em>. Kena
<em>scan</em> MRI, tengok macam mana. Kalau ada darah beku dan
sebagainya, itu boleh jadi amnesia dia tetap. Kalau tidak, ini sekejap
je,” jelas Daniel, dengan harapan Lisa akan tenang.</p>
<p>“Papa nak hantar I ke Amerika. I akan habiskan sekolah menengah
dengan pergi kolej dekat sana.”</p>
<p>Lisa tiba tiba bersuara. Daud terpampan.</p>
<p>“I akan duduk dengan mak cik I. Dia aktivis Muslim aktif di masjid di
US.”</p>
<p>Daud cuba menyembunyikan senyumannya. Rasa tergeletek hatinya
mendengar. Lisa perasan akan senyuman Daud.</p>
<p>“You! Kenapa ketawa?” gertak Lisa.</p>
<p>Terlepas sudah tawa Daud. Cuba ditahan untuk tidak begitu kuat di
dalam hospital.</p>
<p>“Kau? Hahahaa… Kau?” air mata mula keluar lantaran geli hatinya. Lisa
tersenyum juga akhirnya. Dia turut tertawa mendengarnya.</p>
<p>Setelah reda, Daud kembali sedia kala. “Macam mana dengan
Daniel?”</p>
<p>Lisa telan liur. “Nana.”</p>
<p>Daud merenung Lisa. “Nana?”</p>
<p>“You tau kan Nana sukakan Daniel?” soalan Lisa dibalas dengan
gelengan Daud. “Tapi you tau kan Daniel sukakan Nana?” Daud
mengangguk.</p>
<p>“Daniel tak bertepuk sebelah tangan. Nana dah lama minat dekat
Daniel,” Lisa membongkar rahsia. “Tapi I pun baru je tau. Nana dah
seminggu demam. Tak selera makan dari sebulan lalu. Mak dia risau betul.
I cuma boleh suspek sebab Daniel je la. I tau dia tak berani datang sini
sebab dia tau… Dia tau I dengan Daniel–”</p>
<p>Daud mengangguk. Dia diam memikirkan kata kata Lisa.” Cuma… ”</p>
<p>Lisa menanti.</p>
<p>“Cuma aku harap, kau tak ke US sebab Daniel dah jadi macam ni,” Daud
berkata. Dia bukan mahu menuduh. Tapi dia tak mahu rakannya di tinggal
lebih lebih lagi jika masa depannya tidak diketahui lagi.</p>
<p>Lisa membeliakkan matanya. “Jangan tuduh I macam tu! Kalau I nak jadi
perempuan yang pentingkan diri sendiri, I takkan lepaskan Daniel!” Lisa
mula emosi. Daud mengundur sedikit ke belakang. Seolah ditusuk oleh kata
kata Lisa.</p>
<p>“Tapi I tau I tak patut berdiri antara dua orang yang memang
sayangkan satu sama lain. I tau Daniel takkan tinggalkan I. Jadi baik I
yang pergi,” Lisa menundukkan kepalanya. Daud merenung Lisa. Dilihatnya
air mata menitik ke pipi Lisa. Lisa mengesat air matanya yang
tumpah.</p>
<p>Daud mendekati Lisa. Dia merangkul Lisa dalam pelukannya.</p>
<p>“Guys?”</p>
<p>Mereka menoleh ke belakang. Kelihatan Khalid sedang berdiri memandang
mereka berdua.</p>
<p>“Khalid!” serentak kedua mereka bersuara.</p>
<p>Wajah Khalid tidak dapat dibaca. Seperti marah dan kecewa.</p>
<p>“Aku dengar Daniel dah sedar,” Khalid mencebik.</p>
<p>Daud menyelak rambutnya ke belakang. “Ya.”</p>
<p>Lisa masuk ke dalam wad yang menempatkan Daniel. Khalid merenung
wajah Daud. Tidak percaya dengan Daud.</p>
<p>“Apa kau buat?” berapi matanya memandang rakan yang dianggap seperti
abangnya sendiri itu.</p>
<p>“Aku nak tenangkan Lisa–”</p>
<p>“Kau tau Lisa tu siapa?”</p>
<p>Daud menghela nafas. “Kau kena dengar cerita sepenuhnya.”</p>
<p>“Apa apa pun Lisa masih tunang Daniel. Kau kena faham sepenuhnya.”
Tempelak Khalid. Yazid muncul dari belakang Khalid. Dia kelihatan keliru
dengan pertengkaran mereka berdua.</p>
<p>“Kenapa ni? Ada berita buruk ke? Macam mana dengan Daniel?” bertubi
tubi soalan diajukan melihat wajah tegang kedua rakannya itu.</p>
<p>“Kau tanyalah dia ni!” Khalid tanpa melihat Daud atau menyapa Yazid
berpusing dan menuju keluar.</p>
<p>Yazid hanya memandang Khalid pergi. Wajahnya ditala ke Daud yang
terdiam. Dilihat Lisa berada di dalam wad. Dia muka rasa tidak sedap
hati. Yazid menurut Lisa ke dalam wad. Meninggalkan Daud yang bingung
dengan tindakannya sendiri.</p>
<p>Daniel di dalam sedang tersenyum melihat Lisa. Dilihatnya Yazid, dia
memberi senyuman manis. Namun tiada seorang pun yang dikenalinya. Mereka
memperkenalkan diri mereka kepadanya, tetapi Daniel tidak ada apa apa
ingatan terhadap mereka.</p>
<hr />
<p><em>1 hari sebelum Nana pengsan</em></p>
<p>Daniel masih belum dapat mengingati lagi siapa siapa. Ibu bapanya
jugak tidak dikenalinya. Dia masih mengingati dirinya. Kepalanya
sentiasa perit. Lebih perit apabila dia cuba mengingati setiap orang
yang tidak putus datang menziarahinya. Sudah dua hari dia cuba untuk
mengingat kembali wajah dan nama mereka.</p>
<p>Mama. Papa. Akak. Abang. Syazwan. Daud. Khalid. Lisa. Mak cik. Pak
cik. Sepupu. Kawan sekelas.</p>
<p>Semua mereka hanya satu lubang hitam dengan vakuum yang begitu kuat
memakan segala tenaga mindanya. Perit fikirannya memusing mencari
jawapan.</p>
<p>Jam sudah pukul 11.30 malam. Dia sudah menyuruh sesiapa yang ingin
menjaganya supaya pulang saja ke rumah. Kasihan dia melihat mereka.</p>
<p>Daniel keseorangan di dalam wad. Sebagai anak orang berada, dia
mendapat penjagaan kesihatan kelas pertama. Tiada apa yang perlu
dirisaukannya. Matanya tidak dapat lelap. Tidak tahu apa yang diri
sendiri fikirkan.</p>
<p>Pusing punya pusing. Tenung punya tenung. Jam sudah pun menghampiri
pukul 4 pagi.</p>
<p>Dia melihat seorang lelaki menjenguk di pintu wadnya. Misi sudah
memberitahu doktor akan datang tengah malam untuk memeriksa kembali
dirinya. Dia menghela nafas. Mengharap besok lebih baik daripada hari
ini.</p>
<p>Lelaki itu membuka pintu biliknya. Doktor tersebut tersenyum ke
arahnya.</p>
<p>“Macam mana keadaan?”</p>
<p>Daniel mengangguk. “Baik sikit, doktor.”</p>
<p>Doktor tersebut meleraikan stetoskop di lehernya dan memeriksa
denyutan jantung Daniel. Dia bertanya beberapa soalan dan Daniel
menjawab sebaik mungkin.</p>
<p>Doktor tersebut berkata pemeriksaan MRI mungkin akan dilakukan malam
ini, dan beberapa staf bekerja lewat malam kerana ramai pesakit. Daniel
mengangguk. Suntikan bius akan diberikan kepada Daniel katanya. Seorang
staf misi wanita masuk ke dalam bilik membawa suntikan bius. Daniel
hanya menadah tangan kirinya. Dunianya terasa semakin gelap.</p>
<hr />
<p>Pihak polis masih menyiasat dengan rapi. Tiada suspek yang berjaya
ditahan lagi. Keluarga Daniel berkira kira untuk menyaman pihak hospital
yang tidak memperketat tahap keselamatan mereka.</p>
<p>Daniel disahkan meninggal dunia pada 5 pagi. Disedari setelah staf
misi melakukan rutin pemeriksaan.</p>
<p>Namun begitu, pada pukul 9 pagi, Daniel berjaya diselamatkan oleh
pasukan perubatan hospital setelah didapati jantungnya sedikit
berfungsi. Didapati ubat bius itu diberi dalam kadar yang sangat tinggi
dan boleh menyebabkan kematian.</p>
<p>Keluarga Daniel dan rakan rakannya lega dengan berita tersebut
setelah mendapati berita buruk tentang pengesahan kematian Daniel pada
pagi tadi. Namun Daniel masih tidak sedarkan diri dan berada di unit
rawatan rapi.</p>
<p>Nana juga sedang berada di wad gara gara pengsan setelah mendengar
berita kematian Daniel daripada Lisa. Lisa dan Daud masih di sisi Nana.
Mengharapkan Nana dapat bangun kembali untuk mendengar berita baik
tengan Daniel.</p>
<p>Lisa menggenggam tangan sahabat baiknya itu. “Nana… Bangunlah. Daniel
masih ada dengan kita,” suaranya tertahan tahan akibat teresak esak
melihat Nana.</p>
<p>“Nana…” Lisa masih menangis.</p>
<p>Daud hanya melihat mereka berdua. Fikirannya ligat memikirkan
kejadian yang menimpa Daniel. Sangka buruk memang tak baik. Tapi
menyelesaikan jenayah adalah suatu kewajipan. Lebih lebih lagi ini
membawa kematian.</p>
<p>Dia bukan mahu menuduh. Tapi Khairy dan kuncu kuncunya menjadi suspek
utama di mindanya. Walaupun begitu, dia cuba menafikan Khairy akan
bertindak sebegitu drastik. Taufiq juga menjadi suspek. Tetapi dia tidak
langsung berasa Taufiq akan begitu kisah tentang Lisa apatah lagi
Daniel.</p>
<p>Doktor mengatakan Nana perlu berehat dengan cukup. Daud membawa Lisa
pulang setelah mereka berdua melewati Daniel yang masih terlantar.</p>
<hr />
<p>Daud memusing kunci di tangannya. Dia perlu memulangkan barangan yang
dipinjamnya daripada Unit Sukan kerana acara sukan antara junior akan
diadakan beberapa hari lagi. Dia menumpang bilik bawah tanah Khalid dan
Khalid memberi kunci pendua kepadanya untuk memudahkan kerjanya. Yazid
berjanji akan datang pada pukul 5 petang nanti setelah pulang dari
hospital. Memandangkan Yazid memiliki kereta, dia akan membantu Daud
membawa barangan tersebut.</p>
<p>Tangga dituruni perlahan. Lampu dibuka dari luar. Daud membuka mangga
dan gerigi besi bilik tersebut. Dia masuk ke dalam bilik yang sedikit
berhabuk itu. Khalid tidak selalu duduk di situ. Mereka juga jarang
duduk melepak di situ. Daud pergi ke kanan yang menempatkan sofa tiga
dan meja kopi. Di hadapannya rak buku yang penuh buku buku teks lama dan
laporan makmal sekolah lama yang sudah tidak diperlukan lagi. Dia mula
mengeluarkan beberapa alatan sukan yang dipinjamnya. Dia mula menelefon
Yazid untuk memastikan Yazid datang segera ke bilik tersebut kerana mahu
segera menghantar barangan ke sekolah.</p>
<p>Daud sudah meletak barangan tersebut di luar bilik. Dia memeriksa
buat kali terakhir di setiap penjuru bilik untuk memastikan tiada barang
yang tertinggal. Daud memeriksa telefonnya apabila mendapati mesej
masuk.</p>
<p><em>Sorry bro. Lambat sikit.</em></p>
<p>Daud mendengus. Tipikal Yazid. Dia masih melihat telefonnya hingga
kakinya tersadung dan hampir tersungkur. Dia melihat kembali apa yang
disepaknya. Kotak tersebut dibuka melihatnya tertulis Sekolah. Mungkin
ada hak milik Sekolah di dalamnya.</p>
<p>Terdapat kot makmal berwarna putih, stetoskop, baju kemeja berjalur
hitam dan putih, seluar slack hitam, pakaian staf misi. Daud juga
ternampak sebuah botol berisi cecair berwarna merah jambu tertulis
Pentobarbitol. Sekotak picagari bersaiz 10cc terdapat di dalamnya
bersama jarum suntikan. Daud keliru. Dia menutup kembali kotak tersebut.
Kemudian mengangkatnya.</p>
<p>Namun kepalanya terhantuk seperti kayu yang besar dan keras. Daud
terkulai tidak sedarkan diri.</p>
<h2 id="bab-13">BAB 13</h2>
<p>Yazid menggaru kepalanya. Pening dengan soalan daripada pihak polis
ini. Sudah berkali dia katakan tidak tahu, namun dirinya seolah olah
menjadi suspek utama. Daud telah pun dibawa ke hospital bagi mendapatkan
rawatan segera. Sesampainya saja Yazid di bilik bawah tanah itu, dia
melihat Daud sudah terbaring berhampiran dengan meja kopi. Dahinya
sedikit lebam dipercayai dihentak dengan sesuatu yang kuat. Kepalanya
bengkak. Dia turut menelefon pihak polis kerana risau perkara sama
menimpa Daniel turut mencari mangsa dalam diri Daud.</p>
<p>Yazid menelefon Khalid memaklumkan tentang perihal Daud. Khalid
berjanji untuk segera bergegas ke bilik tersebut. Pihak polis menyoal
siasat mereka dan Khalid turut menjadi mangsa setelah tiba di tempat
kejadian, lebih lebih lagi bilik tersebut merupakan kepunyaannya.</p>
<p>Setelah pihak polis berpuas hati dengan jawapan mereka, dilepaskannya
kedua remaja tersebut. Yazid mengajak Khalid keluar makan sebelum
kembali ke hospital. Sudah sekian lama mereka berempat tidak keluar
bersama. Sangat sunyi kehidupan mereka tanpa sahabat. Selalunya ke mana
sahaja mereka berempat. Tetapi kini hanya berdua.</p>
<p>“Aku dah tak tau nak cakap apa,” Yazid berkata seolah separuh
mabuk.</p>
<p>“Aku pun. Macam mana boleh jadi sampai macam ni Zid?” soal Khalid.
Dia bingung.</p>
<p>“Kau rasa, apa yang jadi dekat Daniel dengan Daud ni ada kaitannya
tak?” Yazid membalas soalan dengan soalan.</p>
<p>Khalid geleng. “Mungkin tak. Mungkin jugak ya. Kau rasa?”</p>
<p>“Aku tak sedap hatilah—” Yazid memperlahan suaranya. Dia menoleh ke
kiri kanan di kedai makan itu sebelum menyambung hampir berbisik, “Aku
takut… Kau… Atau aku… Mangsa seterusnya.”</p>
<p>Khalid telan liur. “Uisshh… Sampai macam tu ke?”</p>
<p>Yazid mengundurkan badannya. Dia menjungkit bahu. “Aku harap tak
lah.”</p>
<p>Khalid menghirup teh dengan laju. “Aku tak rasa ada orang yang anti
dengan kita.”</p>
<p>Yazid mengangguk. “Betullah. Lagi lagi Daniel. Dah la nerd, tak
popular pun. Kalau anti pun, sebab Lisa—”</p>
<p>Matanya bersinar seolah olah menjumpai cahaya. “Lisa. Kau rasa ni ada
kaitan dengan Lisa ke?”</p>
<p>Khalid memeluk tubuh. Memikirkan dalam dalam. “Maksud kau, pelaku
rasa cemburu dengan Daniel sebab Lisa?”</p>
<p>Yazid mengiyakan. “Tapi, apa kaitan dengan Daud?”</p>
<p>“Mungkin Daud ada maklumat tentang kejadian ni?” Yazid memikir
kata-kata Khalid.</p>
<p>“Serius aku tak sedap hati. Kenapa kena jadi macam ni? Kita patut
bincang dengan Lisa tak?” soal Yazid.</p>
<p>Khalid terkejut. “Aku rasa tak perlu. Kita peningkan kepala dia je.
Lagi takut Lisa dibuatnya.”</p>
<p>“Mungkin Khairy atau Taufiq?” Yazid mula mengeluarkan tekaan.</p>
<p>Khalid hanya diam. Langit mulai memerah. Waktu melawat bakal tamat
beberapa minit saja lagi. Kedua mereka pulang ke rumah dan bercadang
untuk ke hospital melawat Daud keesokan hari saja.</p>
<hr />
<p>Lisa mengangkat telefon. Suara papa di hujung talian memintanya untuk
memberitahu mama yang dia akan pulang lewat malam ini. Lisa mengiyakan
dan mematikan talian setelah tamat perbualan. Mama sedang sibuk di dapur
memasak. Walaupun mereka orang kaya, mama tidak suka duduk-duduk saja
melihat orang gaji mereka melakukan kerja. Baginya, biarlah dia kekal
sebagai ratu di dapur, dan orang gaji sebagai pembantunya saja. Lisa pun
tidak dibenarkan menjadi tuan di dapur, hanya sebagai penolong.</p>
<p>“Mama, papa balik lambat malam ni. Dah siap masak ke?” Lisa
mengumumkan sambil menjenguk mama yang sedang mengacau stu di atas
dapur.</p>
<p>“Dia telefon Lisa ke?” tanya mama.</p>
<p>“Ya, mama. Nak Lisa tolong apa-apa ke?” soal Lisa, cuba menjadi
berguna.</p>
<p>“Takde apa dah ni. Tolong Auntie Mimi siapkan meja makan,” mama
membalas lembut. Bukan selalu anak daranya yang bongsu ini rajin
menolongnya. Tapi semenjak berlaku beberapa kejadian yang tidak diingini
di dalam hidupnya, Lisa mula sedikit berubah menjadi anak yang lebih
mendengar kata dan rajin membantu. Walaupun sebagai ibu pedih melihat
perkara yang berlaku, tetapi hikmah yang datang di sebaliknya membuatkan
dia lebih bersyukur.</p>
<p>Lisa mula ringan tangan membuat kerja. Baru dia tahu buat kerja dapur
ni seronok. Ingatkan susah dan bosan. Tapi macam suatu terapi minda,
rasa tenang je bila buat kerja. Banyak masalah dia boleh fikir
penyelesaiannya tanpa diduga. Patutlah orang-orang tua ni bijak, banyak
wisdom datang daripada buat kerja rumah.</p>
<p>“Cik Lisa, ada orang datang,” sedang sibuk bekerja, suara Auntie Kiki
kedengaran. Lisa mengangkat muka, “Siapa?”</p>
<p>“Seorang lelaki, macam sebaya dengan cik,” Auntie Kiki bersuara.</p>
<p>Lisa mengagak rakan sekolahnya. Dia terus ke hadapan rumah. Kelihatan
Yazid di pintu. Dia tersenyum, dalam masa yang sama agak risau—takut
mendapat berita buruk lagi. Yazid kelihatan seperti tergesa-gesa.</p>
<p>“Yazid, hai, buat apa sini?” soal Lisa ringkas.</p>
<p>“Err…boleh aku masuk?” soal Yazid kembali. Lisa keliru, namun dia
membenarkannya.</p>
<p>Dia mengenepikan tubuhnya ke kanan sedikit, memberi isyarat untuk
Yazid masuk ke dalam. Yazid masuk segera dan duduk di kerusi sofa yang
berdekatan.</p>
<p>“Nak apa-apa ke?” Lisa berbasa-basi.</p>
<p>Yazid menggeleng. “Takpe. Aku sekejap je ni,” Yazid sedikit terketar.
Lisa mula risau melihat Yazid sedemikian rupa.</p>
<p>“Eh, kenapa kau ni? Rileks la. Aku buatkan teh ya,” Lisa memujuk. Dia
memanggil Auntie Kiki dan meminta dihidangkan teh dan sedikit kudapan
buat tetamunya itu.</p>
<p>Setelah Auntie Kiki beredar, Lisa duduk di kerusi berdekatan dengan
Yazid.</p>
<p>“Kenapa Zid?”</p>
<p>Yazid menggaru kepala. “Aku rasa—”</p>
<p>“Aku rasa…kau kena hati-hati Lisa,” Yazid berkata perlahan. Nada
suaranya begitu rendah seolah-olah terdapat pengintip di dalam rumah itu
yang sedang mengintip mereka.</p>
<p>Lisa keliru. “Kenapa? Kau… kau ada rasa apa-apa ke? Ada benda yang
jadi dekat kau jugak ke?”</p>
<p>Yazid menggeleng. Dia memegang kepalanya. “Aku rasa, ada orang yang
obses dengan kau.”</p>
<p>“Taufiq?” tiba-tiba saja muncul nama itu di bibir Lisa.</p>
<p>Yazid menggeleng. “Tak. Aku rasa bukan dia.” Dia menggenggam penumbuk
dan meleraikannya setelah menghela nafas kasar. “Yang penting kau kena
hati hati. Aku dapat mesej daripada Saleha. Kau kenal Saleha? Adik
Daud?”</p>
<p>Lisa angguk. “Kenallah. Saleha yang comel tu.”</p>
<p>“Ramai je budak comel kat sekolah kita wei. Anyway–”</p>
<p>“Jap, kenapa stalker aku tu nak <em>attack</em> Daud pulak? Aku faham
dia nak attack Daniel, sebab Daniel tu tunang aku… Tapi Daud–” Lisa
berkata laju.</p>
<p>“Itu yang aku tengah fikir. Sampailah aku dapat mesej dari Saleha.
Dia kata, polis ada tanya kalau Daud pernah terima ugutan dari mana mana
pihak. Mungkin ada orang ikut Daud ke bilik bawah tanah. Sebab tu dia
boleh kena serang kat situ,” jelas Yazid.</p>
<p>Lisa mendengar dengan teliti. Dia mencelah.</p>
<p>“Kalau <em>stalker</em> tu ikut Daud, takkanlah Daud tak perasan?
Lagipun, bilik bawah tanah tu kan dekat dengan kedai kedai dekat situ.
Dekat pulak tu dengan jalan raya. Takkanlah takde siapa perasan
pun?”</p>
<p>“Mungkin <em>stalker</em> tu kerja dekat kedai tu?”</p>
<p>“Atau mungkin <em>stalker</em> tu memang ada kunci <em>spare</em>
bilik tu?”</p>
<p>Soalan Lisa membuatkan Yazid membeliakkan matanya. Lisa mula gerun
melihat Yazid . Dia segera bangkit dari kerusi dan memanggil Pak
Jasni.</p>
<p>“Kau tuduh salah seorang dari aku dengan Khalid ke?” Yazid turut
berdiri.</p>
<p>Pak Jasni sudah berada di ruang tamu. Kaget melihat keduanya begitu
tegang.</p>
<p>“Kenapa Cik Lisa?” soalnya. Matanya tajam memandang Yazid, tidak
percaya dengan budak lelaki yang berada di hadapan Lisa itu.</p>
<p>“Pak cik jangan pergi mana mana.” Lisa mengarah.</p>
<p>“Cakap betul betul, kau ada kaitan ke dengan kes ni?” suaranya
tinggi.</p>
<p>“Lisa kenapa ni?” mama menyoal. Dia muncul apabila kedengaran suara
Lisa meninggi. “Boleh mak cik tau, siapa kamu ni?” soal mama kepada
Yazid dengan lembut.</p>
<p>“Saya Yazid. Kawan Daniel,” Yazid menjawab. Bingung dan bengang
dengan keletah Lisa. “Lisa tuduh saya serang Daniel dengan Daud.”</p>
<p>Mama memandang ke arah anak gadisnya itu. “Lisa, kalau apa apa pun.
Jangan tuduh orang. Biar polis selesaikan.”</p>
<p>“Mama tak tau ke, polis tu bukannya berguna pun,” sangkal Lisa
pantas.</p>
<p>“Lisa… Bawak bertenang sayang.”</p>
<p>Mama merangkul Lisa dalam pelukannya. Yazid berdiri memandang ke
lantai.</p>
<p>“Sumpah. Aku takde kaitan dalam hal ni. Daud dengan Daniel tu dah
macam adik beradik aku. Aku sanggup buat apa saja untuk dapatkan
jawapan,” Yazid berkata, mengangkat kembali mukanya.</p>
<p>“Makcik tahu. Tapi, kenapa Yazid datang ke sini?”</p>
<p>“Saya nak ingatkan Lisa supaya hati hati. Itu saja,” jawab Yazid.</p>
<p>“Takpelah. Marilah makan sama, Yazid. Makanan pun dah terhidang,”
mama mengajak Yazid.</p>
<p>Mereka semua beredar ke dapur untuk makan malam bersama.</p>
<hr />
<p>Saleha duduk di sisi katil Daud. Sudah bengkak matanya menangis.
Sudahlah beberapa hari lalu crush masuk hospital, kini abangnya sendiri
turut menjadi mangsa. Sudah dua hari Daud tidak sedarkan diri.
Kecederaan traumatik otak sememangnya menakutkan. Tidak dapat diketahui
kesan sampingannya. Dia harap abangnya akan bangun dan mengenali diri
mereka lagi, tidak seperti Daniel yang mengalami masalah ingatan. Lebih
ditakuti berlaku perubahan personaliti atau kecederaan serius yang
mengancam nyawa muda Daud.</p>
<p>Dia baru saja pulang daripada menjenguk Daniel. Dia sudah mula sedar
namun masih dalam unit rawatan rapi. Jantungnya masih lemah. Pasukan
perubatan bertungkus lumus untuk memastikan Daniel selamat.</p>
<p>Saleha melihat Daud yang terbaring lemah. Seperti sedang tidur.
Syazwan memberitahu bahawa Daud dipukul di bilik bawah tanah milik
keluarga Khalid. Kemungkinan diekori sehingga ke situ.</p>
<p>Kelihatan Khalid muncul di pintu. Saleha tersenyum menyapa
Khalid.</p>
<p>“Saleha, sihat ke?” Khalid memandang penuh prihatin.</p>
<p>Saleha mengangguk dengan senyuman manis, “Sihat. Abang macam
mana?”</p>
<p>“Sihat,” Khalid menjawab pendek. Matanya dialihkan ke arah Daud. Sayu
hatinya melihatkan rakannya itu. “Menyesal—”</p>
<p>Saleha memandang. “Kenapa?”</p>
<p>“Haritu ada bertengkar sikit dengan Daud. Tak sangka boleh jadi macam
ni. Menyesal. Kalaulah tahu–”</p>
<p>Saleha menggeleng. “Abang Daud tak pernah ambik hati. Jangan fikir
lagi.” Pujuk Saleha.</p>
<p>Khalid mengiyakan. Saleha menyuruh Khalid duduk. Dia beredar dari
sisi Daud. Khalid mengangkat sedikit kemeja yang dipakainya.</p>
<p>“Khalid,” tiba tiba nama Khalid dipanggil. Yazid muncul di pintu.
Khalid segera bangun untuk mendapatkan Yazid.</p>
<p>Saleha hanya melihat mereka berdua pergi. Dia kembali ke kerusi yang
diduduki Khalid tadi. Dia melihat sebaris aluminium pengisi ubat
terletak di bawah kerusi. Mungkin ubat Khalid, fikir Saleha. Dia
mengambilnya dan membelek ubat tersebut. Tertulis Benperidol di
belakangnya. Ubat berwarna putih itu ada lima baris lagi.</p>
<p>Benperidol?</p>
<p>Saleha mula berfikir, sakit apakah Khalid. Dia mengeluarkan
telefonnya dan mula mencari.</p>
<p>Benperidol merupakan antara ubatan anti-psikotik yang terkuat untuk
penyakit psikotik.</p>
<p>Saleha gerun. Khalid, psiko?</p>
<hr />
<p>“Nana,” Lisa menyapa. Nana tersenyum melihat rakan karibnya itu.</p>
<p>Doktor telah membenarkannya pulang hari ini. Kesihatannya sudah
bertambah baik. Mama dan papa sudah pun menunggu untuk membawanya pulang
ke rumah. Lisa membantu Nana berkemas. Sudah banyak kali dia bertanya
perihal Daniel kepada Lisa, dijawabnya Daniel sudah pun sedar dan
semakin baik. Seperti ada sisi-sisi bohong sunat di situ, namun Lisa
tetap memberikan jawapan yang sama setelah ditanya berulang kali.</p>
<p>“Besok kau kena datang sekolah,” usik Lisa, walaupun dia tahu yang
Nana mendapat cuti sakit selama seminggu.</p>
<p>“Ya, mestilah. Bosan aku rasa duduk kat rumah. Belajar lagi best,”
Nana membalas.</p>
<p>Lisa pelik. “Kau dapat cuti kau tau kan?”</p>
<p>“Yalah. Tapi, aku dah sihat. Lagipun, lagi aku duduk kat rumah, lagi
aku boleh bertambah sakit,” Nana menjawab.</p>
<p>“Susah nak cakap dengan orang yang <em>workaholic</em> ni,” Lisa
membebel.</p>
<p>“Sekolah baru macam mana?” Nana bertanya.</p>
<p>“Okay je. Aku <em>low-profile</em> je. Takdelah masalah pun.
Kawan-kawan pun baik-baik.” balas Lisa acuh tak acuh.</p>
<p>“Lisa <em>low profile</em>? Betul ke ni?” Nana ketawa. Lisa melihat
rakannya yang baru pulih itu ketawa turut sama tertawa. Senang
hatinya.</p>
<p>“Apa kena Lisa?” Nana menyoal apabila melihat Lisa tiba tiba
diam.</p>
<p>“Takdelah. Aku rindu dengan kau. Risau aku dibuatnya bila kau dekat
hospital ni tau,” Lisa tiba tiba sayu.</p>
<p>Nana menurunkan kedua hujung bibirnya seolah mahu menangis. “Jangan
cakap macam tu. Aku minta maaf buat kau risau, Lisa.”</p>
<p>Mereka saling berpelukan. Air mata menitik. Entah mengapa. Bukan saja
sebab Nana masuk hospital, kejadian yang lepas membuatkan mereka turut
sama berdukacita. Cuma Nana belum mengetahui tentang perihal Daud.</p>
<p>“Nak pergi melawat Daniel?” Nana menyoal.</p>
<p>Lisa menggeleng. “Family Daniel tak nak pelawat. Bila dia dah sembuh
betul baru boleh pergi tengok.” Bohong lagi. Nana mendengus. Mahu
melawan, tetapi tahu tidak akan berhasil.</p>
<p>Hatinya masih rawan dan risau mengenangkan Daniel. Tetapi dia kena
hormat pada empunya diri Daniel, sang tunangannya.</p>
<p>“Jom balik.” Kedua mereka berjalan pulang dengan membawa barangan
Nana.</p>
<hr />
<p>“Kau yakin?”</p>
<p>Angguk.</p>
<p>“Aku jumpa ni jugak,” Saleha menghulurkan sehelai kertas bersaiz A7
kepada Syazwan.</p>
<p>Syazwan membaca yang tertulis. “Kita patut tanya Abang Yazid. Mungkin
dia tahu lama dah tentang Abang Khalid.”</p>
<p>“Macam mana kalau diorang bersekongkol?” Saleha menyoal. “Kita
<em>report</em> polis saja la.” Tidak sedap hatinya mahu melakukan kerja
yang bukan kepakarannya ini.</p>
<p>“Boleh juga.”</p>
<p>Saleha memeriksa bilik Daud apabila pulang ke rumah. Dia mendapati
beberapa petunjuk tentang Khalid. Daud sering menemani Khalid untuk sesi
bertemu pakar. Dia juga menyimpan beberapa salinan rekod kesihatan
Khalid. Perkara yang sering dialami Khalid adalah halusinasi. Saleha
memaklumkan pada Syazwan dan Syazwan bersetuju untuk menyiasat bilik
Daniel. Namun dia tidak dapat menemui apa apa petunjuk tentang masalah
Khalid. Dia merangka Daniel tidak mengetahui tentang keadaan Khalid. Dia
pergi menyiasat bilik bawah tanah Khalid setelah berjumpa dengan bapa
Khalid dan menyatakan mahu mengambil barangan sukan yang tertinggal.
Bilik itu telah menjadi kawasan jenayah dan polis menghalang daripada
orang awam dan sesiapa saja memasukinya.</p>
<p>Setelah kecewa kali kedua, dia pergi ke kelas 5 BS. Walaupun sudah
berjanji dengan Saleha untuk menyerahkan penyiasatan kepada pihak polis,
tetapi dia tahu polis lembap dan bengap. Maka dia mahu menjalankan usaha
sendiri, demi abangnya juga. Waktu persekolahan telah tamat dan dia
memeriksa loker dan meja Khalid. Memandangkan dia sudah belajar daripada
Abang Long cara untuk membuka loker, dia menggunakan ilmu tersebut
sepenuhnya. Terkejut kepalang melihatkan loker yang begitu berselerak
dan sebuah fail berkatup biru yang dipenuhi dengan gambar Lisa. Di
dalamnya juga terdapat surat seperti surat cinta untuk Lisa, beberapa
sajak, lagu dan sebagainya. Dia juga menjumpai jurnal milik Khalid yang
turut mencatatkan perancangannya untuk menyakiti Daniel bagi mendapatkan
Lisa. Di dalamnya juga terdapat beberapa kotak ubat yang sudah lebih
tarikh luput namun masih terisi penuh. Dia menyangka ubatan psikotik
Khalid yang tidak di makannya.</p>
<p>Syazwan mengambil beberapa gambar sebagai bukti dan kembali ke
hospital. Ada setengah jam sebelum waktu melawat tamat. Dia menjenguk
Daniel. Masih di ICU namun sudah sedarkan diri. Malam ini mungkin dia
akan dipindahkan ke wad biasa. Daniel ditemani oleh Kak Ngah dan seorang
pegawai polis. Semenjak kejadian yang hampir membuatkan Daniel hilang
nyawa, keluarga mereka sentiasa memastikan ada orang di sisi Daniel.
Daud juga ditempatkan di wad yang dikawal rapi oleh pihak polis.
Kelihatan Daud ditemani oleh bapanya. Daud sudah mula sedar. Sebaik saja
Syazwan masuk, Daud tersenyum dan menyapa. Lega rasa hati apabila Daud
menyapa dirinya dan mengetahui namanya. Pihak polis mungkin akan datang
menyoal siasat keesokan hari apabila Daud bertambah pulih. Syazwan hanya
terpaku melihat Daud. Tidak tahu sama ada Daud mengetahui atau tidak
tentang Khalid dan obsesinya terhadap Lisa.</p>
<p>Namun Syazwan tidak tahu mengapa Daud menjadi mangsa. Adakah Daud
menaruh minat terhadap Lisa, atau Daud sudah mula tahu Khalid yang
merencanakan untuk memberi nahas kepada Daniel. Daud berbual seketika
kerana sopannya dia. Walaupun mereka tahu dia sangat penat dan sakit.
Namun Daud enggan membiarkan mereka berdua melihatnya sakit. Sudah
terbiasa kerja kuat untuk membantu keluarga, Daud menggagahkan dirinya
untuk kelihatan sihat. Misi masuk ke wad untuk memeriksa Daud. Dia
diberi sedikit makanan dan minunan. Daud makan sedikit untuk menipu
selera. Tetapi nampak benar peritnya tekak dan diri menerima makanan
itu.</p>
<p>Daud mula bertanya tentang Daniel. Syazwan memberitahu berita baik.
Daud lega mendengarnya. Bapa Daud keluar seketika apabila melihat polis
mengintai dari luar kemungkinan mencari peluang untuk menyoal siasat
Daud.</p>
<p>Sebelum Syazwan sempat berkata, polis masuk bersama bapa Daud dan
mengarahkan Syazwan untuk pergi. Mereka tidak mahu berlaku gangguan
dalam siasatan.</p>
<p>Syazwan akur dan berlalu pergi.</p>
<p>“Syazwan,” Saleha memanggil perlahan. Syazwan menoleh ke kirinya.
Saleha sedang duduk di kerusi menunggu. Syazwan segera duduk di
sebelahnya. “Apa kata polis?”</p>
<p>“Aku belum lapor lagi,” jawab Syazwan serba salah. Saleha sedikit
bengang.</p>
<p>Melihat pegawai polis berhampiran dengan wad, Saleha mula memaksa
Syazwan untuk melaporkan kepada mereka.</p>
<p>“Aku nak siasat sendiri,” Syazwan berkata. “Aku rasa aku dah dapat
banyak maklumat.”</p>
<p>“Kau jangan merepek. Benda ni bahaya—”</p>
<p>Syazwan menyerahkan telefonnya kepada Saleha. Locker Khalid yang
dipenuhi gambar Lisa terpampang. Saleha tergamam. Dia mengambil telefon
itu dari tangan Syazwan. Gambar ditolak ke tepi, kelihatan pula jurnal
Khalid yang menulis rapi perancangan untuk memberi nahas kepada
Daniel.</p>
<p>“Betul ke ni?” Saleha menutup mulutnya.</p>
<p>Syazwan angguk. “Aku nak siasat lagi.”</p>
<p>“Jangan, Syazwan. Aku akan bagitau polis.” Dengan pantas Saleha
bangun dan menuju ke arah pegawai polis berhampiran mereka. Syazwan cuba
menahan. Namun polis itu sudah pun terlihat Saleha.</p>
<p>Syazwan garu kepala. Saleha mula bercakap dengan pegawai polis.
Dengan muka agak keliru tetapi tegas, dia memanggil rakannya. Mereka
berdua bercakap dengan Saleha sebelum pandangan tertala ke Syazwan.</p>
<p>Kedua mereka dibawa ke pejabat polis untuk soal siasat.</p>
<h2 id="bab-14">BAB 14</h2>
<p>Khalid ditangkap di kediaman ibu bapanya. Berita yang sudah pun
sensasi di Malaysia itu mendapat liputan lebih meluas.</p>
<p>Suspek berjaya di berkas pihak polis.</p>
<p>Suspek rakan baik mangsa.</p>
<p>Suspek pelajar sekolah tinggi merencana membunuh kedua rakannya.</p>
<p>Pelajar psiko obses pada teman wanita rakan.</p>
<p>Berbagai tajuk utama akhbar keluar. Keluarga Khalid menghalang akhbar
dan media mendekati rumah mereka. Pihak polis diminta memberi kawalan
ketat.</p>
<p>Nana begitu terkejut mendengar berita tersebut. Namun dia bersyukur
suspek akan mendapat balasan yang setimpal. Nana pergi melawat Lisa.
Lisa turut bingung dan tidak dia sangka orang yang obses dengannya
selama ini ialah Khalid. Tidak pernah selama bersekolah dia merasa
Khalid ada menunjukkan tingkah laku yang kurang menyenangkan kepadanya.
Suatu kejutan buat dirinya lagi lagi mengetahui Khalid juga berpenyakit
psikotik.</p>
<p>Semenjak kejadian yang tidak disangka, kedua mereka menjadi lebih
rapat. Lisa meminta Nana menemaninya malam itu. Fikirannya benar-benar
kusut dan dia menjadi tidak tenteram. Entah mengapa, walaupun Khalid
telah ditangkap, dia masih tidak tenteram. Kerana ini pertama kali dalam
hidupnya dia merasakan tidak selamat, apatah lagi sudah dua orang
menjadi mangsa gara-gara seseorang yang tergila-gilakan dirinya. Nana
bersetuju untuk bermalam di rumah Nana. Mereka hanya menghabiskan masa
menonton filem walaupun fikiran mereka langsung tidak tertancap pada
jalan cerita. Hanya mata melihat, minda menerawang memikirkan hal
lain.</p>
<p>“Semalam Daniel telefon aku,” Lisa berkata perlahan.</p>
<p>Nana telan liur. Hatinya berdebar mendengar nama itu. Pedih apabila
mengenangkan apa yang terjadi padanya, pedih lagi mengingatkan Daniel
bukan teman lelakinya. “Macam mana dia?”</p>
<p>Lisa senyum. “Dia sihat. Dah semakin pulih. Dia dah mula ingat orang
sekeliling. Cuma dia ada masalah untuk ingat benda baru. Doktor dah buat
MRI, takde apa-apa darah beku atau kecederaan serius.”</p>
<p>Berita gembira itu disambut senyuman dan keluhan lega dari Nana.
“Baguslah. Dia ingat apa-apa ke masa kejadian?”</p>
<p>“Masa kemalangan, dia memang tak boleh <em>recall</em> langsung apa
yang jadi. Tapi masa malam—” Lisa berhenti sejenak. “Masa malam tu, dia
ingat ada dua orang, lelaki dan perempuan masuk untuk <em>inject</em>
dia. Tapi dia tak ingat apa yang diorang cakap.”</p>
<p>“Dia boleh cam lah salah seorangnya Khalid? Siapa pulak perempuan
tu?” soal Nana.</p>
<p>Lisa menggeleng. “Polis belum bawa dia jumpa Khalid. Takut ada
trauma. Mungkin dah lama sikit, baru boleh. Perempuan tu, masih dalam
siasatan.”</p>
<p>“Daud macam mana?” Nana bertanya.</p>
<p>“Daud pun dah bertambah baik. Dia cakap dia ada jumpa sesuatu tapi
dia tak boleh ingat sangat apa dalam bilik bawah tanah tu. Tapi dia
rasa, sesuatu yang sangat penting,” Lisa membalas.</p>
<p>“<em>Clue</em> ke?” Lisa mengangguk. “Mungkin jugak. Logik juga,
mungkin dia jumpa petunjuk, Khalid sembunyikan dalam bilik tu. Dan bila
Daud jumpa, dia terus pastikan Daud blackout dan tak ingat apa-apa.”</p>
<p>“Kau okey ke? Aku minta maaf bangkitkan isu ni. Tak sepatutnya kita
cakap pasal ni. Buat kau <em>stress</em> je,” Nana berkata lembut.</p>
<p>Lisa ketawa. “Aku yang start dulu wei. Takpelah. Aku rasa selamat
sekarang. Banyak polis kat luar tu.”</p>
<p>Mereka berdua ketawa. Telefon Lisa berbunyi. Ada mesej masuk.</p>
<p>“Yazid nak jumpa aku,” Lisa berkata, masih membaca. “Dia kata Daniel
ada nak pass barang.”</p>
<p>“Kau nak pergi ke? Dah malam ni. Suruh jumpa besok je lah,” Nana
berkata.</p>
<p>“Takpelah. Aku pun memang nak jumpa dia. Hari tu pun, kalau dia tak
<em>warning</em> aku pasal hal ni, aku lagi terkejut dari sekarang,”
Lisa berkata. Dia sudah bangun, bersiap untuk keluar.</p>
<p>Nana turut bangun. “Aku pun nak ikut.”</p>
<p>Lisa membenarkan. Mereka berdua bersiap. Mama melihat mereka turun.
“Nak ke mana tu?”</p>
<p>“Nak jumpa Yazid, ma,” jawab Lisa ringkas.</p>
<p>“Suruh dia datang sini tak boleh ke?” mama bertanya, risau.</p>
<p>“Sekejap je—” Lisa berkata, memujuk.</p>
<p>“Pak Jasni pergi sekali,” mama berkata tegas.</p>
<p>Lisa tidak mahu berbalah, turutkan saja. Mereka berdua menaiki kereta
yang dipandu Pak Jasni ke perkarangan taman perumahan Yazid. Pak Jasni
memberhentikan keretanya berhampiran dengan pagar rumah Yazid. Yazid
keluar dari rumahnya sambil menjinjing sebuah beg plastik. Lisa dan Nana
keluar dari kereta dan menemui Yazid.</p>
<p>“Masuklah,” Yazid mempelawa.</p>
<p>“Aku dah janji dengan mak aku sekejap je,” Lisa berkata. “Tapi
takpelah, kau hidang makanan sedap sedap sikit.” Gurau Lisa, diiringi
tawa mereka bertiga.</p>
<p>Ketiga mereka masuk diikuti dengan Pak Jasni.</p>
<p>“<em>Parents</em> aku takde rumah minggu ni. Diorang pergi Ireland,
sebab abang aku konvo,” Yazid berkata setelah bertanya apa yang patut
dihidangnya. Selesa dengan teh, Yazid ke dapur untuk menyediakan minuman
dan makanan ringan buat tetamunya itu.</p>
<p>Yazid kembali setelah 15 minit dengan teko, cawan dan sepiring
cookies. Habis diusiknya Yazid oleh kedua rakannya. Yazid hanya
ketawa.</p>
<p>“Makanlah, takde apa sangat,” Yazid berkata. Ketiga tetamunya
menghirup sedikit teh yang dituang oleh Yazid.</p>
<p>“Zid, kau duduk sorang je ke?” soal Nana.</p>
<p>“Haah. Tapi aku selalu makan luar je,” Yazid menjawab. “Diorang
memang selalu takde dekat rumah pun. Sibuk berniaga kan.”</p>
<p>“Kalau kau nak makan, datanglah rumah aku.” Lisa bergurau.</p>
<p>“Apa pulak kata mak kau nanti,” Yazid segan.</p>
<p>Mereka berbual-bual seketika. Pak Jasni meminta diri untuk keluar
rumah untuk membuat panggilan kepada isterinya. Nana membuka televisyen
dan mereka menonton seketika rancangan Running Man yang sedang
ditayangkan. Terbahak-bahak mereka melihat telatah peserta program
tersebut. Sememangnya rancangan tersebut menjadi kegemaran mereka.
Sering kali antara topik hangat di sekolah adalah mengajuk
peserta-pesertanya.</p>
<p>Tiba-tiba lampu terpadam, berserta TV. Mungkin <em>blackout</em>.
Yazid menenangkan mereka dan pergi memeriksa kotak fius elektrik. Memang
sah <em>blackout</em>. Lisa memanggil Nana.</p>
<p>“Nana… Nana, kau kat mana, aku tak nampak kau,” Lisa meraba-raba.
Sedikit lucu dengan keadaan mereka. Namun Nana tidak menyahut. Lisa
hairan. Dipanggilnya nama Nana. Dia yakin Nana sedang duduk di sofa
berhadapan dengannya.</p>
<p>Dengan hati-hati, Lisa berjalan dengan perlahan memegang meja kopi di
hadapannya untuk mencapai sofa di hadapannya. Terasa lutut Nana
dipegangnya. Segera digoyangkannya, namun seperti lemah, tidak bermaya.
Lisa segera mencapai bahagian tubuh Nana yang lain, cuba digoyangkan
lengannya, bahunya sehingga kepalanya. Namun Nana sah tidak sedarkan
diri, terbaring di atas sofa tersebut.</p>
<p>Lisa mula cemas. Risau <em>blackout</em> ini membuatkan Nana menjadi
panik dan trauma lalu membuatkan dia pengsan. Lisa terasa tubuhnya
dipeluk dari arah belakang.</p>
<p>“Yazid—” dia menyangka Yazid. Mulutnya ditekup dan bau klorofom
begitu kuat, semakin kuat tekupan yang dilakukan. Lisa cuba meronta. Dia
cuba menjerit sekuat hatinya, tangannya yang dipin ke tubuhnya dengan
kuat oleh tangan kanan lelaki di belakangnya cuba dilepaskan. Lisa
semakin merasa tubuhnya menjadi lemah dan layu.</p>
<p>Dia terdengar satu pukulan yang kuat di belakangnya. Tubuh lelaki di
belakangnya melantun memukul belakangnya. Tekupan kain berisi klorofom
hilang, badannya juga dilepaskan. Dia berpusing dan terlihat seorang
lelaki, rendah sedikit dan seorang lagi lelaki sedikit tinggi dan tegap
cuba menyerang lelaki yang rendah itu. Matanya berpinar. Pandangannya
semakin kelam, Lisa terjelepuk ke lantai. Namun dia cuba menggagahkan
dirinya melihat sedaya upayanya apa yang terjadi di hadapan matanya.</p>
<p>Dia yakin perawakan lelaki pendek itu menyamai Yazid, namun dia tidak
mengetahui siapa lelaki tinggi itu. Tidak juga dia tahu siapa yang
menyerangnya tadi, dan siapa pula yang telah menyelamatkannya. Kedua
lelaki itu masih bergelut dengan lelaki yang tinggi itu berjaya merentap
tangan lelaki pendek itu dan menjatuhkannya ke bawah. Namun lelaki
pendek itu begitu kuat dan berjaya melepaskan dirinya daripada lelaki
tersebut. Lampu terpasang kembali. Lisa melihat sedaya upayanya. Dia
cuba bernafas sedalam mungkin untuk kekal sedar.</p>
<p>Lelaki pendek itu ditutupi mukanya dengan penutup muka ski berwarna
hitam yang hanya menampakkan mata dan mulutnya. Lisa benar-benar yakin
itulah Yazid. Lelaki tinggi itu berpakaian baju t-shirt hitam berlengan
pendek dan berseluar jeans hitam. Dia tidak menutup mukanya. Seorang
lagi lelaki masuk ke dalam ruang tamu. Lelaki itu berbadan besar dengan
kekuatan otot yang begitu sasa. Kepalanya tidak berambut dan mereka
berdua mula menyerang lelaki pendek itu. Akhirnya tertewas lelaki pendek
tersebut. Apabila lelaki itu direbahkan ke lantai, dengan tangannya
terlipat ke belakang dan wajah tertala ke lantai. Lelaki yang tinggi itu
merentap penutup mukanya dan kelihatan wajah Yazid yang sedang
termengah-mengah. Wajahnya merah dengan peluh memenuhi. Lelaki sasa itu
terus menekan Yazid ke lantai. Lisa, akhirnya terus rebah. Tidak mampu
bertahan lagi.</p>
<hr />
<p>Pihak polis telah mengintip Lisa untuk memastikan keselamatannya.
Mereka mengekori keberadaan Lisa pada malam itu. Pada malam itu juga,
apabila ditunjukkan beberapa foto lama untuk memastikan ingatan Daniel,
mereka mendapati Daniel mengenali Yazid sebagai lelaki yang telah
mencucuknya dengan ubat anestesia yang hampir menyebabkan kematiannya.
Wanita yang bersamanya masih dalam siasatan. Keempat mereka mengetahui
tentang kondisi Khalid yang sedari kecil mengalami halusinasi, ADHD dan
beberapa masalah psikotik lain. Namun begitu, beberapa ubatan didapati
tidak sesuai dengan keadaan Khalid, yang menyebabkan doktor mengarahkan
supaya dia berhenti mengambilnya, maka Khalid hanya meletakkan ubat yang
tidak dimakannya di dalam locker kelasnya. Khalid juga tidak begitu
menggunakan locker di kelas, dan telah memberi sepenuhnya kunci kepada
Yazid. Khalid ditempatkan di dalam wad psikiatri. Namun doktor telah
menetapkan keadannya terkawal.</p>
<p>Ibu bapa Yazid telah pun bercerai ketika umurnya 13 tahun. Yazid
tinggal bersama bapa dan ibu tirinya. Bapanya sering ke luar negara
sebagai ahli korporat yang berjaya. Ibu tirinya seorang yang tidak
memahami keadaan anak muda sepertinya dan sering menderanya secara emosi
dengan beberapa tohmahan, kata kesat dan makian setiap kali bapanya
tiada di rumah. Ibu tirinya juga sering membawa pulang lelaki lain yang
lebih muda dari bapanya ke rumah dan memperkenalkan Yazid sebagai budak
basahan di rumah itu. Ibunya disahkan meninggal dunia tiga tahun lepas
akibat kanser rahim. Yazid yang mula membina imaginasi minda yang
terarah kepada dirinya berkeluarga sempurna. Dia mula obses pada Lisa
setelah melihat Lisa di sebuah rumah anak yatim yang Lisa dan mereka
berempat pergi. Sifat keibuan Lisa membuatkan dia begitu meminati gadis
itu. Bertahun-tahun dia menyimpan hasratnya dan hatinya sentiasa sakit
melihat Lisa didampingi lelaki seperti Taufiq, hinggalah rakan baiknya
sendiri bertunang dengan Lisa. Terasa seperti dirinya dikhianati. Lebih
parah apabila dia mendapat tahu Lisa juga mula menyimpan perasaan yang
ikhlas terhadap Daniel. Dia tidak mahu Lisa dimiliki sesiapa selain
dirinya.</p>
<p>Malam itu, dia merancang untuk membawa Lisa pergi dari Malaysia. Dia
sudah pun membeli tiket penerbangan yang akan menerbangkan mereka ke
Switzerland. Di sana, mereka akan tinggal di rumah tumpangan milik
keluarganya. Namun, dia tidak menyangka polis sedang mengintip Lisa.</p>
<p>Yazid akan dibicarakan mengikut hukum juvana. Kemungkinan besar dia
akan menghadapi hukuman penjara seumur hidup atas cubaan membunuh dan
menculik.</p>
<p>Daniel dan Daud telah pun keluar dari hospital dan sedang berehat
untuk pulih sepenuhnya. Lisa telah pun dihantar ke Amerika untuk tinggal
bersama keluarga rapatnya di sana. Lisa telah memutuskan pertunangannya
dengan Daniel. Dia berhasrat untuk menyambung pelajaran ke peringkat
tinggi dan menjadi pereka fesyen yang berjaya. Daniel, Daud dan Khalid
mahu menghabiskan tahun yang penuh cabaran ini dengan jaya. Mereka tidak
pernah membicarakan tentang Yazid ataupun kejadian yang menimpa mereka.
Isu tersebut telah menjadi taboo dalam hidup mereka. Namun mereka masih
pergi melawat Yazid apabila memiliki masa lapang. Yazid begitu tertekan
dan keadaannya di penjara menjadi merosot. Doktor psikiatri mencuba
sedaya upaya untuk memulihkan keadaannya dan mengawalnya.</p>
<p>Nana dan Daniel mula menjadi lebih rapat. Kedua mereka mencuba untuk
menjaga hubungan mereka. Masa depan memang tidak akan diketahui mereka
namun mereka berharap dapat menempuh semuanya bersama dan kekal bersama
sehingga akhirnya.</p>
<p>TAMAT</p>
</body>
</html>
